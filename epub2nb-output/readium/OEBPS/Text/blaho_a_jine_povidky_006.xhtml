<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>blaho_a_jine_povidky-3</title>
		<link href="../Styles/idGeneratedStyles.css" rel="stylesheet" type="text/css"/>
	</head>
	<body id="blaho_a_jine_povidky-3" xml:lang="cs-CZ">
		<div class="Z-kladn--textový-r-meček">
			<p id="_idParaDest-2" class="MLP_uroven2_kapitola ParaOverride-1">Preludium</p>
			<p id="_idParaDest-3" class="MLP_uroven3_nadpis ParaOverride-3">1</p>
			<p class="MLP_text_bez1radku ParaOverride-1">Pro Lotku a&#160;Kezii nebylo už v&#160;bryčce ani drobet místa. Když je Pat vysadil nahoru na zavazadla, zakymácely se; babička měla plný klín a&#160;Linda Burnellová, ta přece ani kousek cesty neudrží na klíně nějakého cvalíka. Isabela, všecka nafoukaná, se usadila na kozlíku vedle nového pomocníka. Na podlaze bryčky byly naskládány kabely, tašky a&#160;kufry. „To jsou samé nezbytné věci, které ani chvíli nespustím s&#160;očí,“ řekla Linda Burnellová a&#160;hlas se jí třásl únavou a&#160;rozčilením.</p>
			<p class="MLP_text ParaOverride-1">Lotka s&#160;Kezií stály na trávníčku hned za brankou, vystrojeny na tu štrapáci v&#160;kabátcích s&#160;mosaznými kotvovými knoflíky, na hlavě placaté námořnické čepičky. Držely se za ruce a&#160;kulaté vážné oči upíraly střídavě na ty nezbytné věci a&#160;na matku.</p>
			<p class="MLP_text ParaOverride-1">„Musíme je tu zkrátka nechat. Nic naplat. Musíme tu přítěž zkrátka shodit,“ řekla Linda Burnellová. Ze rtů jí vyprskl podivný úsměšek; opřela se o&#160;kožené polštáře, prošité knoflíky, zavřela oči a&#160;rty se jí třásly smíchem. Na štěstí se v&#160;tu chvíli přikolébala po zahradní cestičce paní Josephsová, která ten výjev pozorovala přes záclonu ze svého salonu.</p>
			<p class="MLP_text ParaOverride-1">„Ale baní Burnellová, jen nechte děti u&#160;mne břes odboledne. Až přijede večer bovozník, může je naložit. A&#160;ty krámy na cestičce, ty břijdou taky bryč, ne?“</p>
			<p class="MLP_text ParaOverride-1">„Ano, všechno, co je venku, musí se ještě odvézt,“ řekla Linda Burnellová a&#160;mávla bílou rukou po stolech a&#160;židlích, které stály na předním trávníku vzhůru nohama. Vypadaly tak směšně! Buď by měly stát pořádně, nebo by měla Lotka s&#160;Kezií stát také vzhůru nohama. Měla chuť říci: „Děti, postavte se vzhůru nohama a&#160;počkejte na povozníka.“ To byla tak úžasná legrace, že si paní Josephsové ani nevšímala.</p>
			<p class="MLP_text ParaOverride-1">Tlusté rozviklané tělo se nahnulo přes branku a&#160;rozložitý huspeninový obličej se usmál. „Buďte bez starosti, baní Burnellová. Lotka s&#160;Kezií bosvačí s&#160;dětmi v&#160;jejich bokoji a&#160;já je bak vybravím valníkem.“</p>
			<p class="MLP_text ParaOverride-1">Babička rozvažovala. „Ano, to bude opravdu nejlepší. Jsme vám, paní Josephsová, velmi povděčny. Poděkujte, děti, paní Josephsové.“</p>
			<p class="MLP_text ParaOverride-1">Dvojí tlumené pípnutí: „Děkuji, paní Josephsová.“</p>
			<p class="MLP_text ParaOverride-1">„A&#160;buďte hodné a&#160;– pojďte blíž&#160;–“ přistoupily k&#160;ní&#160;– „nezapomeňte říci paní Josephsové, až se vám bude chtít…“</p>
			<p class="MLP_text ParaOverride-1">„Ano, babi.“</p>
			<p class="MLP_text ParaOverride-1">„Buďte bez starosti, baní Burnellová.“</p>
			<p class="MLP_text ParaOverride-1">V&#160;poslední chvíli pustila Kezia Lotčinu ruku a&#160;rozběhla se k&#160;bryčce.</p>
			<p class="MLP_text ParaOverride-1">„Já chci dát babičce ještě pusu na rozloučenou.“</p>
			<p class="MLP_text ParaOverride-1">Ale přiběhla pozdě. Bryčka už ujížděla po silnici, Isabela ohrnovala nos na celý svět a&#160;nadýmala se pýchou, Linda Burnellová se nadobro zhroutila a&#160;babička přehrabovala podivné klůcky, které v&#160;poslední chvíli strčila do černého hedvábného kapsáře, a&#160;hledala v&#160;nich něco pro dceru. Bryčka se mihotavě ztrácela na slunci v&#160;jemném zlatém prachu, až zmizela za kopcem. Kezia se kousla do rtů, ale Lotka si nejprve slušně našla kapesník a&#160;teprve pak se rozbrečela.</p>
			<p class="MLP_text ParaOverride-1">„Mami! Babi!“</p>
			<p class="MLP_text ParaOverride-1">Paní Josephsová ji celou ovinula jako ohromný teplý příklop na čajovou konvici, ušitý z&#160;černého hedvábí.</p>
			<p class="MLP_text ParaOverride-1">„To nic, zlatíčko. Hlavu vzhůru. Bojď si hrát do dětského bokoje!“</p>
			<p class="MLP_text ParaOverride-1">Objala plačící Lotku a&#160;odváděla ji. Kezia šla za ní a&#160;pošklebovala se nad rozparkem paní Josephsové. Jako obyčejně byl rozevřen a&#160;visely z&#160;něho dvě dlouhé růžové šňůrky od šněrovačky…</p>
			<p class="MLP_text ParaOverride-1">Jak šla Lotka po schodech, utišila se, ale jakmile ji zahlédly Josephsovy děti ve dveřích dětského pokoje s&#160;naběhlýma očima a&#160;opuchlým nosem, měly z&#160;toho jundu. Seděly na dvou lavicích u&#160;stolu přikrytého voskovým plátnem, na němž byly rozestaveny ohromné talíře s&#160;chlebem a&#160;škvarky a&#160;dva hnědé džbánky, z&#160;nichž se slabě kouřilo.</p>
			<p class="MLP_text ParaOverride-1">„Hele! Tys brečela!“</p>
			<p class="MLP_text ParaOverride-1">„Jemine! Ty máš ale uřvané oči!“</p>
			<p class="MLP_text ParaOverride-1">„Ten její nos vypadá legračně.“</p>
			<p class="MLP_text ParaOverride-1">„Ty máš na tváři samé flíčky.“</p>
			<p class="MLP_text ParaOverride-1">Lotka to vyhrála. Byla si toho vědoma a&#160;pyšnila se a&#160;bojácně se usmívala.</p>
			<p class="MLP_text ParaOverride-1">„Sedni si k&#160;Zaidě, zlatíčko,“ řekla paní Josephsová, „a ty, Kezie, si sedni na kraj vedle Mojžíška.“</p>
			<p class="MLP_text ParaOverride-1">Mojžíšek se ušklíbl, a&#160;když si sedla, štípl ji, ale dělala jakoby nic. Kluci jí byli protivní.</p>
			<p class="MLP_text ParaOverride-1">„Co chceš?“ zeptal se jí Stanley a&#160;se zdvořilým úsměvem se naklonil přes stůl. „Co si dáš napřed&#160;– jahody se smetanou nebo chleba se škvarky?“</p>
			<p class="MLP_text ParaOverride-1">„Jahody se smetanou, prosím,“ řekla.</p>
			<p class="MLP_text ParaOverride-1">„Hohoho.“ Ti se vám rozřehtali, a&#160;jak tloukli lžičkami do stolu! Ta mu nalítla! To je psina! Ten ji dostal! Ten Stan je báječný!</p>
			<p class="MLP_text ParaOverride-1">„Mama! Ona si myslila, že je to doopravdy.“</p>
			<p class="MLP_text ParaOverride-1">Ani paní Josephsová, jak jim nalévala zředěné mléko, se neubránila smíchu. „Nesmíš je zlobit, když jsou tu boslední den,“ zafuněla.</p>
			<p class="MLP_text ParaOverride-1">Ale Kezia vykousla z&#160;krajíce, namazaného škvarky, veliký kus a&#160;potom postavila krajíc na talíř. S&#160;tím vykousnutím z&#160;něho byla taková hezounká branka. Hm! Ať se smějí! Po líci jí skanula slza, ale neplakala. Přece nebude plakat před těmi Josephsovými rozjívenci. Seděla se sklopenou hlavou, a&#160;jak se slza zvolna řinula dolů, zachytila ji špičkou jazyka, a&#160;než to někdo zahlédl, spolkla ji.</p>
			<p id="_idParaDest-4" class="MLP_uroven3_nadpis ParaOverride-1">2</p>
			<p class="MLP_text_bez1radku ParaOverride-1">Po svačině si zašla Kezia zpátky k&#160;nim do domu. Pomalu vystoupila po zadním schodišti a&#160;umývárnou prošla do kuchyně. Zůstal tam v&#160;jednom koutku na okně kousek pískového pryskyřičného mýdla a&#160;v&#160;druhém zamodřený flanelový hadr. V&#160;kamnech bylo nacpáno smetí. Slídila v&#160;něm, ale našla jen sponku do vlasů s&#160;malovaným srdíčkem; ta patřila služce. Nechala ležet i&#160;tu a&#160;chodbičkou se odloudala do salonu. Žaluzie byla stažena, ale nepřipevněna. Prozařovaly jí dlouhé kužele paprsků a&#160;po těch zlatých čarách rejdil rozevlátý stín keře zvenčí. Hned se uklidnil, hned se zase rozkýval a&#160;hned jí sahal až skorem k&#160;nohám. Bzum! Bzum! masařka narazila do stropu; na kobercových připinátkách trčely kousky červeného chmýří.</p>
			<p class="MLP_text ParaOverride-1">Okno v&#160;jídelně mělo v&#160;rozích barevné tabulky. Jedna byla modrá a&#160;druhá žlutá. Kezie se shýbla, aby si ještě jednou prohlédla modrý záhon s&#160;modrými arony, zasazenými u&#160;branky, a&#160;potom žlutý záhon se žlutými arony a&#160;žlutým plotem. Jak se tak dívala, vyšla na záhon jakási Číňanka Lotka a&#160;cípem zástěry oprašovala stoly a&#160;židle. Je to opravdu Lotka? Kezia to s&#160;jistotou nevěděla, dokud se nepodívala obyčejným oknem.</p>
			<p class="MLP_text ParaOverride-1">Nahoře v&#160;otcově a&#160;matčině pokoji našla krabičku od prášků, zvenčí leskle černou a&#160;uvnitř červenou; byl v&#160;ní ždibec vaty.</p>
			<p class="MLP_text ParaOverride-1">„Do té bych si mohla dát ptačí vajíčko,“ usoudila.</p>
			<p class="MLP_text ParaOverride-1">V&#160;služčině pokoji uvízl ve škvíře podlahy spínací knoflík a&#160;v&#160;druhé korálky a&#160;dlouhá jehlice. V&#160;babiččině pokoji věděla, že nic není; pozorovala babičku při balení. Přistoupila k&#160;oknu, opřela se o&#160;ně a&#160;ruce přitiskla na okenní tabulky.</p>
			<p class="MLP_text ParaOverride-1">Kezia stávala ráda v&#160;okně. Ráda cítila v&#160;horkých dlaních studené lesklé sklo a&#160;ráda se dívala na ty směšně bílé špičky prstů, které pak mívala, když tlačila silně na tabulku. Jak tak stála, den pohasl a&#160;setmělo se. Se tmou se přikradl též huhňavý ječivý vítr. Okna v&#160;prázdném domě se třásla, stěny i&#160;podlahy praštěly, na střeše teskně třískal uvolněný plech. Najednou Kezia docela, docela strnula, vytřeštila oči a&#160;semkla pevně kolena. Měla strach. Jak utíkala po schodech ven z&#160;domu, měla chuť zavolat na Lotku a&#160;volat ji stále a&#160;stále. Ale ono TO bylo za ní, číhalo u&#160;dveří, nad schody i&#160;pod schody, skrývalo se na chodbě, chystalo se po ní skočit u&#160;zadních dveří. Ale tam u&#160;zadních dveří byla též Lotka.</p>
			<p class="MLP_text ParaOverride-1">„Kezie!“ křikla vesele. „Už je tu povozník. Všechno už naložil a&#160;má tři koně, Kezie! Paní Josephsová nám dala na zabalení velkou šálu a&#160;máš si zapnout kabátek. Sama nepůjde ven z&#160;domu, protože má astma.“</p>
			<p class="MLP_text ParaOverride-1">Lotka se tvářila velmi důležitě.</p>
			<p class="MLP_text ParaOverride-1">„Tak, děcka,“ zavolal na ně povozník. Podchytil je mohutnými palci pod paždí a&#160;rázem byly nahoře. Lotka si omotala „překrásně“ šálu a&#160;povozník jim zabalil nohy do staré houně.</p>
			<p class="MLP_text ParaOverride-1">„Hybaj! Ouha!“</p>
			<p class="MLP_text ParaOverride-1">Bylo to, jako by byly samy párek poníků. Povozník hmátl ještě na provazy, jimiž byl náklad svázán, odmotal brzdu, zahvízdl a&#160;sám se vyšvihl vedle nich na valník.</p>
			<p class="MLP_text ParaOverride-1">„Drž se u&#160;mne, Kezie,“ řekla Lotka, „protože mi jinak stahuješ šálu.“</p>
			<p class="MLP_text ParaOverride-1">Ale Kezia se přitlačila k&#160;povozníkovi. Čněl vedle ní do výšky jako obr a&#160;voněl ořechy a&#160;novými bednami.</p>
			<p id="_idParaDest-5" class="MLP_uroven3_nadpis ParaOverride-1">3</p>
			<p class="MLP_text_bez1radku ParaOverride-1">Lotka s&#160;Kezií byly tentokrát po prvé pozdě venku. Všechno vypadalo jinak&#160;– natřené dřevěné domky byly mnohem menší než ve dne, zahrady zase větší a&#160;pustší. Obloha byla poseta jasnými hvězdami a&#160;nad přístavem se vznášel měsíc, který pozlacoval vlny. Na Karanténovém ostrově viděly svítit maják a&#160;na starých uhelných bárkách zelené signály.</p>
			<p class="MLP_text ParaOverride-1">„Tamhle jede loď z&#160;Pictonu,“ řekl povozník a&#160;ukázal na parníček, všecek ověšený pestrými korálky.</p>
			<p class="MLP_text ParaOverride-1">Když však vyjeli na kopec a&#160;sjížděli na druhou stranu, přístav jim zmizel, a&#160;třebaže byli stále ve městě, nadobro zabloudili. Kolem rachotily jiné vozíky. Povozníka kdekdo znal.</p>
			<p class="MLP_text ParaOverride-1">„Brej večer, Frede!“</p>
			<p class="MLP_text ParaOverride-1">„Brej večír,“ hlaholil.</p>
			<p class="MLP_text ParaOverride-1">Kezia ho ráda poslouchala. Jakmile se vpovzdáli objevil nějaký vozík, už vyhlížela a&#160;čekala na jeho hlas. Byl to její starý známý; chodívala s&#160;babičkou k&#160;němu nakupovat hrozny. Povozník bydlil sám a&#160;sám a&#160;ke zdi domku si přistavěl skleník. Přes celý skleník se vinula a&#160;klenula krásná réva. Vzal od ní hnědý košík, vystlal jej třemi širokými listy, potom nahmatal v&#160;opasku nožík s&#160;rohovou střenkou, podebral velký modrý hrozen, ušmikl jej a&#160;tak něžně položil na listy, až se nad tím Kezii zatajil dech. Byl to statný člověk. Nosil hnědé manšestrové kalhoty a&#160;měl dlouhé hnědé kníry. Límec však nikdy nemíval, ani v&#160;neděli. Zátylek měl do ruda osmahlý.</p>
			<p class="MLP_text ParaOverride-1">„Kde jsme teď?“ ptalo se každou chvíli jedno nebo druhé děvče.</p>
			<p class="MLP_text ParaOverride-1">„No, tohle je Hawkova ulice a&#160;tohle je Charlottin plácek.“</p>
			<p class="MLP_text ParaOverride-1">„Bodejť ne,“ Lotka při posledním jméně zbystřila sluch; měla vždycky pocit, že Charlottin plácek patří přímo jí. Málokdo má ná­městíčko, které je pojmenováno po něm.</p>
			<p class="MLP_text ParaOverride-1">„Koukej, Kezie, tohle je Charlottin plácek. Viď, že vypadá docela jinak než ostatní?“ Všecko známé bylo už za nimi. Mohutný valník rachotil do neznámé krajiny po nových silnicích, vroubených hlinitými úvozy, do strmých, přestrmých kopců, do houštinatých dolin, přes široké mělké potoky. Stále dál a&#160;dále. Lotce se kymácela hlava; poklesla a&#160;svezla se do Keziina klína a&#160;zůstala tam ležet. Kezii se také klížily oči. Fučel vítr a&#160;třásla se zimou; ale tváře a&#160;uši jí hořely.</p>
			<p class="MLP_text ParaOverride-1">„Rozprsknou se taky někdy hvězdy?“ zeptala je.</p>
			<p class="MLP_text ParaOverride-1">„Ani bych neřek,“ odpověděl povozník.</p>
			<p class="MLP_text ParaOverride-1">„My máme strýčka a&#160;tetičku a&#160;ti bydlí blízko našeho nového domu,“ řekla Kezia. „Mají dva chlapce, Pip, ten je starší, a&#160;mladší se jmenuje Rags. Ten má berana a&#160;musí vám ho krmit z&#160;corpulánové konvice a&#160;na té má navlečenu rukavici. Však nám ho ukáže. Jaký je vlastně rozdíl mezi beranem a&#160;ovcí?“</p>
			<p class="MLP_text ParaOverride-1">„No, beran má rohy a&#160;hned se na člověka žene.“</p>
			<p class="MLP_text ParaOverride-1">Kezia se zamyslila. „Ani se mi moc nechce ho vidět,“ řekla. „Mám hrozně nerada zvířata, která se hned na člověka ženou, třeba psi a&#160;papoušci. Často se mi o&#160;nich zdá&#160;– i&#160;o&#160;vembloudech&#160;– a&#160;když se tak na mne ženou, hlavy se jim ohromně nadýmají.“</p>
			<p class="MLP_text ParaOverride-1">Povozník na to nic neříkal. Kezia po něm pokukovala a&#160;mhouřila oči. Potom vystrčila prst a&#160;pohladila mu rukáv; byl všecek chlupatý. „Už tam budeme?“ zeptala se.</p>
			<p class="MLP_text ParaOverride-1">„Není to už daleko,“ odpověděl povozník. „Jsi ušlá?“</p>
			<p class="MLP_text ParaOverride-1">„Kdepak, já nejsem ani trošku ospalá,“ řekla Kezia. „Ale oči se mi pořád tak směšně krčí.“ Dlouze si vzdychla a&#160;potom oči zavřela, aby se jí už nekrčily… Když je zase otevřela, drnčel valník po aleji, která protínala zahradu rovně jako bič, pak náhle obtáčela smyčkou zelený ostrůvek a&#160;za tím ostrůvkem byl dům, který však nebylo vidět, až když se k&#160;němu dojelo. Byl dlouhý a&#160;nízký a&#160;kolem dokola vroubený sloupkovou terasou a&#160;pavlačí. Celá ta měkká bílá hmota ležela v&#160;zelené zahradě jako spící šelma. A&#160;tu se rozzářilo jedno a&#160;hned zase druhé okno. Někdo kráčel prázdnými pokoji s&#160;lampou v&#160;ruce. Z&#160;okna v&#160;přízemí probleskovalo světlo od krbu. Z&#160;domu jako by se čeřivými vlnkami rozlévalo podivné krásné vzrušení.</p>
			<p class="MLP_text ParaOverride-1">„Kde to jsme?“ zeptala se Lotka a&#160;posadila se rovně. Kadetskou čapku měla pošinutu na stranu a&#160;na líci měla otištěn knoflík s&#160;kotvou, o&#160;nějž se ve spaní opírala. Povozník ji opatrně vyzdvihl, narovnal jí čapku a&#160;stáhl pokrčené šaty. Stála na nejdolejším schůdku terasy a&#160;mžourala na Kezii, která jako by letěla povětřím k&#160;jejím nohám.</p>
			<p class="MLP_text ParaOverride-1">„Jéjej!“ vykřikla Kezia a&#160;spráskla ruce. Z&#160;tmavé předsíně vyšla babička s&#160;lampičkou v&#160;ruce. Usmívala se.</p>
			<p class="MLP_text ParaOverride-1">„Trefili jste potmě?“ řekla.</p>
			<p class="MLP_text ParaOverride-1">„Jako nic.“</p>
			<p class="MLP_text ParaOverride-1">Ale Lotka na nejdolejším schůdku terasy vrávorala jako ptáče vypadlé z&#160;hnízda. Jak zůstala chvíli stát, hned usínala; jak se o&#160;něco opřela, oči se jí zavíraly. Nebyla by ušla ani krok.</p>
			<p class="MLP_text ParaOverride-1">„Kezie,“ řekla babička, „mohu ti svěřit lampu?“</p>
			<p class="MLP_text ParaOverride-1">„Ano, babi.“</p>
			<p class="MLP_text ParaOverride-1">Stařena se shýbla a&#160;vložila jí do dlaní tu zářivou dýšící věc a&#160;potom popadla zmámenou Lotku. „Tudy.“</p>
			<p class="MLP_text ParaOverride-1">Čtverhrannou předsíní, kde byly rance a&#160;na sta papoušků (jenže ti papoušci byli jen na tapetách), a&#160;dále úzkou chodbou, kde stále ještě poletovali papoušci vedle Kezie nesoucí lampu.</p>
			<p class="MLP_text ParaOverride-1">„Potichoučku,“ řekla babička, postavila Lotku a&#160;otevřela dveře do jídelny. „Chudák maminka má takové bolení hlavy.“</p>
			<p class="MLP_text ParaOverride-1">Linda Burnellová ležela před praskajícím ohněm v&#160;dlouhém proutěném lehátku s&#160;nohama na rákosové stoličce a&#160;přes kolena měla pléd. Uprostřed pokoje seděli u&#160;stolu Burnell a&#160;Beryl, jedli smažené kotlety a&#160;z&#160;hnědé porcelánové konvice si dolévali čaj. Přes lenoch matčiny židle se nahýbala Isabela. V&#160;prstech měla hřeben a&#160;něžně a&#160;usebraně sčesávala matce kadeře z&#160;čela. Mimo kotouč světla od lampy a&#160;záři z&#160;krbu byl pokoj až k&#160;okenním výklenkům všecek tmavý a&#160;holý.</p>
			<p class="MLP_text ParaOverride-1">„Jsou to děti?“ Vlastně to bylo Lindě jedno; ani neotevřela oči, aby se podívala.</p>
			<p class="MLP_text ParaOverride-1">„Postav, Kezie, tu lampu,“ řekla teta Beryl, „nebo nám dům shoří, ještě než vybalíme. Ještě čaj, Stanley?“</p>
			<p class="MLP_text ParaOverride-1">„No, mohla bys mi dolít šálek asi tak do pěti osmin,“ řekl Burnell a&#160;nahnul se přes stůl. „Vezmi si, Beryl, ještě kotletu. Prima maso, viď? Ani moc libové, ani moc tučné.“ Obrátil se k&#160;ženě. „Lindičko, ty si opravdu nedáš říct?“</p>
			<p class="MLP_text ParaOverride-1">„Nemám ani pomyšlení.“ Nakrčila svým obvyklým způsobem jedno obočí. Babička přinesla dětem chleba a&#160;mléko; seděly u&#160;stolu za dýmající párou celé zardělé a&#160;ospalé.</p>
			<p class="MLP_text ParaOverride-1">„Já jsem měla k&#160;večeři maso,“ řekla Isabela, která stále něžně če­sala.</p>
			<p class="MLP_text ParaOverride-1">„Měla jsem k&#160;večeři celou kotletu i&#160;s&#160;kostí a&#160;k&#160;tomu worcesterskou omáčku. Viď, tati.“</p>
			<p class="MLP_text ParaOverride-1">„Ale nechlub se, Isabelo,“ řekla teta Beryl.</p>
			<p class="MLP_text ParaOverride-1">Isabela se zatvářila užasle. „Vždyť jsem se nechlubila, viď, maminko. Ani mě to nenapadlo. Myslila jsem jen, že je to bude zajímat. Chtěla jsem jim to jen říct.“</p>
			<p class="MLP_text ParaOverride-1">„Tak už dost,“ řekl Burnell. Odstrčil talíř, vytáhl z&#160;kapsy párátko a&#160;začal se šťourat v&#160;silných bílých zubech.</p>
			<p class="MLP_text ParaOverride-1">„Snad by ses mohla, mami, postarat, aby dostal Fred v&#160;kuchyni něco k&#160;snědku, než odjede.“</p>
			<p class="MLP_text ParaOverride-1">„Ano, Stanley.“ Stařena odcházela.</p>
			<p class="MLP_text ParaOverride-1">„Ach, počkej chvilinku. Jestlipak někdo ví, kam jste mi dali bačkory? To se k&#160;nim asi několik měsíců vůbec nedostanu&#160;– co?“</p>
			<p class="MLP_text ParaOverride-1">„Už vím,“ ozvala se Linda. „Nahoře v&#160;té plátěné kabele, označené naprosto nezbytné věci.“</p>
			<p class="MLP_text ParaOverride-1">„Tak bys mi je mohla, mami, laskavě podat.“</p>
			<p class="MLP_text ParaOverride-1">„Ano, Stanley.“</p>
			<p class="MLP_text ParaOverride-1">Burnell vstal, protáhl se, přistoupil ke krbu, stoupl si k&#160;němu zády a&#160;nadzdvihl šosy.</p>
			<p class="MLP_text ParaOverride-1">„Hrome, to je svinčík, viď, Beryl.“</p>
			<p class="MLP_text ParaOverride-1">Beryl srkala čaj, opřena lokty o&#160;stůl a&#160;přes šálek se naň usmála. Měla na sobě neobvyklou růžovou zástěru; rukávy na blůze měla vyhrnuty až po ramena, takže jí bylo vidět hezké pihovaté paže, a&#160;vlasy si spustila dozadu do dlouhého copu.</p>
			<p class="MLP_text ParaOverride-1">„Jak dlouho myslíš že to potrvá, než se to srovná&#160;– pár týdnů&#160;– co?“ dobíral si ji.</p>
			<p class="MLP_text ParaOverride-1">„Můj ty světe, co tě napadá,“ odbyla ho Beryl. „Nejhorší už máme za sebou. Štvaly jsme se se služkou celý den, a&#160;když přišla maminka, dřela také jak mezek. Ani chvilku jsme si nesedly. Byl to perný den.“</p>
			<p class="MLP_text ParaOverride-1">Stanley v&#160;tom ucítil výtku.</p>
			<p class="MLP_text ParaOverride-1">„No, a&#160;snad sis nemyslila, že se já utrhnu z&#160;kanceláře a&#160;budu při­bíjet koberce&#160;– co?“</p>
			<p class="MLP_text ParaOverride-1">„To jistě ne,“ zasmála se Beryl. Postavila šálek a&#160;vyběhla z&#160;jídelny.</p>
			<p class="MLP_text ParaOverride-1">„Copak od nás, k&#160;čertu, ještě chce?“ otázal se Stanley. „Ona by si jen seděla a&#160;ovívala se palmovým vějířem, a&#160;já abych si na práci zjednal nádeníky. Hrome, když nám občas trochu pomůže, to o&#160;tom hned musí koledovat…“</p>
			<p class="MLP_text ParaOverride-1">Zakabonil se, když se mu v&#160;choulostivém žaludku začaly potýkat kotlety s&#160;čajem. Ale Linda k&#160;němu vztáhla ruku a&#160;přitáhla si ho k&#160;lehátku.</p>
			<p class="MLP_text ParaOverride-1">„Máš to, chlapče, špatné časy,“ řekla. Tváře měla pobledlé, ale přece se usmála a&#160;všoupla mu prsty do velké rudé dlaně, za kterou ho držela. Burnell se uklidnil. Náhle si začal hvízdat: „Přečistá kráska, veselá, milá“&#160;– a&#160;to bylo dobré znamení.</p>
			<p class="MLP_text ParaOverride-1">„Co myslíš, bude se ti tu líbit?“ zeptal se jí.</p>
			<p class="MLP_text ParaOverride-1">„Já nerada, mami, ale musím ti to říct,“ ozvala se Isabela. „Kezia upíjí tetě Beryl z&#160;šálku čaj.“</p>
			<p id="_idParaDest-6" class="MLP_uroven3_nadpis ParaOverride-1">4</p>
			<p class="MLP_text_bez1radku ParaOverride-1">Babička je odvedla spát. Šla vpředu se svíčkou; jak stoupaly po schodech, schody duněly. Isabela s&#160;Lotkou ulehly v&#160;pokoji samy, Kezia se schoulila do babiččiny měkké postele.</p>
			<p class="MLP_text ParaOverride-1">„Babi, to bude bez prostěradel?“</p>
			<p class="MLP_text ParaOverride-1">„Jenom tuto noc.“</p>
			<p class="MLP_text ParaOverride-1">„To to lechtá,“ řekla Kezia, „ale je to jako u&#160;indiánů.“ Přitáhla si babičku k&#160;sobě a&#160;políbila ji pod bradu. „Pojď brzy spát a&#160;buď mým neohroženým indiánem.“</p>
			<p class="MLP_text ParaOverride-1">„Ty blázínku,“ řekla stařena a&#160;přikryla ji tak, jak to Kezia měla ráda.</p>
			<p class="MLP_text ParaOverride-1">„Svíčku mi tu nenecháš?“</p>
			<p class="MLP_text ParaOverride-1">„Ne. Pst. Spinkej.“</p>
			<p class="MLP_text ParaOverride-1">„Mohla bych mít aspoň otevřené dveře?“</p>
			<p class="MLP_text ParaOverride-1">Svinula se do klubíčka, ale neusnula. Po celém domě se ozývaly kroky. Dům vrzal a&#160;praštěl. Zdola doléhal hlasitý šepot. Jednu chvíli zaslechla, jak se teta Beryl zachichotala, a&#160;po druhé zase Burnell zatroubil do kapesníku. Za oknem sedělo na obloze na sta černých koček s&#160;žlutýma očima a&#160;číhaly na ni&#160;– ale ona neměla strach. Lotka říkala Isabele:</p>
			<p class="MLP_text ParaOverride-1">„Já se dnes večer pomodlím v&#160;posteli.“</p>
			<p class="MLP_text ParaOverride-1">„Ne, Lotko, to nesmíš,“ Isabela byla neúprosná. „Pánbíček ti odpustí, že se modlíš v&#160;posteli, jen když máš horečku.“ A&#160;tak Lotka ustoupila:</p>
			<p class="MLP_verse_-I-_-12-12- ParaOverride-1">„Andělíčku,<br/>můj strážníčku,<br/>opatruj mi<br/>mou dušičku.“</p>
			<p class="MLP_text ParaOverride-1">Potom ulehly zády k&#160;sobě tak, že se zadečky právě dotýkaly, a&#160;usnuly.</p>
			<p class="MLP_text ParaOverride-1">Beryl stála v&#160;jezírku měsíčního světla a&#160;svlékala se. Byla unavena, ale dělala, že je ještě více, než vlastně byla&#160;– spustila šaty a&#160;malátně si shrnula dozadu teplé, těžké vlasy.</p>
			<p class="MLP_text ParaOverride-1">„Ach, jsem tak unavena&#160;– tuze unavena.“</p>
			<p class="MLP_text ParaOverride-1">Přivřela na chvíli oči, ale rty se jí usmívaly. Dech jí v&#160;prsou stoupal a&#160;klesal jako křídla vějíře. Okno bylo dokořán; bylo teplo a&#160;tam někde venku v&#160;zahradě chodil mezi křovím po špičkách snědý a&#160;štíhlý mladý muž s&#160;uštěpačnýma očima, trhal květiny do velké kytice, přiblížil se pod okno a&#160;podal ji Beryl. Viděla se, jak se po ní nahýbá. Prostrčil s&#160;potutelným smíchem hlavu mezi nádhernými běložlutými květinami. „Ne, ne,“ řekla Beryl. Odvrátila se od okna a&#160;spustila si přes hlavu noční košili.</p>
			<p class="MLP_text ParaOverride-1">„Ten Stanley je někdy hrozně nerozumný,“ přemýšlela, když si košili zapínala. A&#160;když pak ulehla, napadla ji stará myšlenka, krutá myšlenka&#160;– ach, kéž by tak měla vlastní jmění.</p>
			<p class="MLP_text ParaOverride-1">Zrovna přijel z&#160;Anglie mladý muž, náramný boháč. Náhodou se s&#160;ní setká… Nový guvernér je svobodný… V guvernérském paláci je ples… Kdopak je ta krasavice v&#160;atlasových šatech eau de nil<span class="CharOverride-3"><span id="footnote-002-backlink"><a class="_idFootnoteLink _idGenColorInherit" href="../Text/blaho_a_jine_povidky_006.xhtml#footnote-002">2</a></span></span>? Beryl Fairfieldová…</p>
			<p class="MLP_text_bez1radku_-12-0- ParaOverride-1">„Nejvíce mě, Lindo, těší,“ mluvil Stanley&#160;– opíral se o&#160;pelest, a&#160;než vlezl do postele, drbal se vydatně na ramenou a&#160;na zádech&#160;– „že jsem ten dům dostal za babku. Mluvil jsem dnes o&#160;tom s&#160;malým Wally Bellem a&#160;on mi říkal, že nechápe, jak mohli na tu sumu přistoupit. To víš, cena zdejších pozemků bude stále víc stoupat… za takových deset let… budeme ovšem muset hospodařit opatrně a&#160;hodně se uskrovnit. Ještě nespíš&#160;– co?“</p>
			<p class="MLP_text ParaOverride-1">„Ještě ne, můj zlatý, ani slovo mi neušlo,“ řekla Linda.</p>
			<p class="MLP_text ParaOverride-1">Skočil do postele, nahnul se nad ní a&#160;sfoukl svíčku.</p>
			<p class="MLP_text ParaOverride-1">„Dobrou noc, pane obchodníku,“ řekla a&#160;uchopila ho za uši a&#160;kvap­ně ho políbila. Její slabý tlumený hlas jako by se ozýval z&#160;hluboké studny.</p>
			<p class="MLP_text ParaOverride-1">„Dobrou noc, miláčku.“ Vsunul jí ruku pod šíji a&#160;přivinul ji k&#160;sobě.</p>
			<p class="MLP_text ParaOverride-1">„Ano, jen mě pevně obejmi,“ ozval se slabý hlas z&#160;hluboké studny.</p>
			<p class="MLP_text_bez1radku_-12-0- ParaOverride-1">Pomocník Pat se rozvalil v&#160;komůrce za kuchyní. Baňatý kabát a&#160;kalhoty mu visely na věšáku u&#160;dveří jako oběšenec. Nohy se skrčenými prsty mu trčely zpod přikrývky a&#160;na podlaze vedle něho stála prázdná proutěná klec. Vypadal jako karikatura.</p>
			<p class="MLP_text ParaOverride-1">„Chank, chank,“ zakuckala služka. Měla polypy.</p>
			<p class="MLP_text ParaOverride-1">Naposledy šla spát babička.</p>
			<p class="MLP_text ParaOverride-1">„Co to? Ty ještě nespíš?“</p>
			<p class="MLP_text ParaOverride-1">„Ne, čekám na tebe,“ řekla Kezia. Stařena povzdychla a&#160;ulehla vedle ní. Kezia strčila hlavu babičce pod paži a&#160;zakňourala. Ale stařena si ji jen lehounce k&#160;sobě přivinula, znovu povzdychla, vyňala zuby a&#160;položila je na zem vedle sebe do sklenice s&#160;vodou.</p>
			<p class="MLP_text ParaOverride-1">Na zahradě zahoukali s&#160;větví lýkovce kulíšci: „Kup lůj, kup lůj.“ A&#160;někde daleko v&#160;křoví se rozlehl chraplavý skřehot: „Ha&#160;– ha&#160;– ha… ha&#160;– ha&#160;– ha.“</p>
			<p id="_idParaDest-7" class="MLP_uroven3_nadpis ParaOverride-1">5</p>
			<p class="MLP_text_bez1radku ParaOverride-1">Nastalo štiplavé, studené svítání s&#160;rudými mraky na světlozelené obloze a&#160;s&#160;kapkami na kdejakém listě a&#160;stéble. Zahradou pofukoval větřík, srážel rosu a&#160;shazoval okvětní lístky, zatetelil se nad namoklými pastvisky a&#160;zapadl v&#160;šerém houští. Na obloze se na chvíli zatřpytily hvězdičky a&#160;pak zmizely&#160;– rozplynuly se jako bubliny. V&#160;tom jitřním tichu bylo s&#160;pastviska zřetelně slyšet zurčení potůčku, který plynul po hnědých kamenech, protékal písečnými jamkami, zanikal pod borůvčím a&#160;nakonec se vyléval do žlutavého rybníčku s&#160;blatouchy a&#160;řeřichami.</p>
			<p class="MLP_text ParaOverride-1">A&#160;tu jakmile zazářil první paprsek, spustili ptáci. Drzá ptačiska, špačci a&#160;mynahové, hvízdali na trávníku, ptáčátka jako stehlíci a&#160;konopky a&#160;konipasi poletovali s&#160;větve na větev. Krásný ledňáček se usadil na plotě pastviska a&#160;čechral si svou nádheru a&#160;tui zazpíval své tři tóny, zasmál se a&#160;vyloudil je znovu.</p>
			<p class="MLP_text ParaOverride-1">„Jak ti ptáci rámusí,“ říkala si ve spánku Linda. Procházela se s&#160;otcem po zeleném palouku, posetém sedmikráskami. Náhle se otec shýbl, rozhrnul traviny a&#160;ukázal jí zrovna u&#160;nohou ochmýřené klubíčko. „Ach, tati, to je něžňounké.“ Dala dlaně k&#160;sobě, uchopila ptáčka a&#160;prstem ho pohladila po hlavě. Byl docela krotký. A&#160;tu se stala směšná věc. Jak jej hladila, začal se roztahovat a&#160;nadýmat, byl stále větší a&#160;větší a&#160;kulatýma očima se na ni významně usmíval. Už jej ani roztaženými pažemi neudržela a&#160;upustila ho do zástěry. Proměnil se v&#160;robátko s&#160;velkou holou hlavou a&#160;zejícím zobákem, který se rozevíral a&#160;zase zavíral. Otec se hlučně rozchechtal, a&#160;tu procitla a&#160;uviděla u&#160;okna Burnella, jak s&#160;řinkotem vytahuje žaluzii až docela nahoru.</p>
			<p class="MLP_text ParaOverride-1">„Nazdar,“ řekl. „Snad jsem tě nevzbudil. Počasí není dnes zrovna nejhorší.“</p>
			<p class="MLP_text ParaOverride-1">Byl náramně spokojen. Takovéhle počasí dovršilo jeho koupi. Měl trochu pocit, že si přikoupil i&#160;ten hezký den&#160;– že jej dostal ještě nádavkem k&#160;tomu lacinému domu s&#160;pozemkem. Hrnul se do koupelny a&#160;Linda se otočila a&#160;opřela se o&#160;loket, aby si prohlédla pokoj ve dne. Všechen nábytek zapadl už na své místo&#160;– všechna ta fidlátka, jak říkala. Dokonce i&#160;fotografie stály na římse nad krbem a&#160;na poličce nad umyvadlem lahvičky s&#160;léky. Šaty měla ležet přes židli&#160;– byly to její vycházkové šaty, fialová pelerína a&#160;kulatý klobouk s&#160;perem. Když tak na ně hleděla, dostala také chuť odejít z&#160;toho domu. Viděla se v&#160;duchu, jak od nich ode všech odjíždí v&#160;bryčce a&#160;nikomu nemává.</p>
			<p class="MLP_text ParaOverride-1">Už tu byl zpátky Stanley, opásaný ručníkem a&#160;všecek vydrhnutý, a&#160;plácal se po stehnech. Mokrý ručník pohodil na její klobouk a&#160;pelerínu, pak se postavil rovně doprostřed čtverce světla a&#160;cvičil. Dýchání zhluboka, předklony, podřepy, unožování. Měl ze svého pevného, poslušného těla takovou radost, že se uhodil do prsou a&#160;ulevil si hlučným „Ach“. Ale tou svou úžasnou silou jako by se na míle vzdaloval Lindě. Ležela na bílé zmuchlané posteli a&#160;pozorovala ho jako z&#160;oblaků.</p>
			<p class="MLP_text ParaOverride-1">„Krucihiml!“ vybuchl Stanley; vjel do naškrobené bílé košile a&#160;shledal, že mu nějaké trdlo zapjalo límec, a&#160;teď je v&#160;pasti. Vrávoral k&#160;Lindě a&#160;mával při tom rukama.</p>
			<p class="MLP_text ParaOverride-1">„Vypadáš jako vykrmený krocan,“ řekla mu.</p>
			<p class="MLP_text ParaOverride-1">„Vykrmený. No tohle!“ řekl Stanley. „Nemám na sobě ani špetku sádla. Sáhni si.“</p>
			<p class="MLP_text ParaOverride-1">„Jako kámen&#160;– jako železo,“ dobírala si ho.</p>
			<p class="MLP_text ParaOverride-1">„To bys koukala,“ vyprávěl Stanley, jako by to bylo bůhvíjak zajímavé, „co je u&#160;nás v&#160;klubu korpulentních chlapů. Na mou duši, docela mladí chlapi&#160;– tak staří jako já.“ Rozčesával si chundelaté zá­zvorové vlasy do pěšinky, modré vykulené oči upíral do zrcadla a&#160;kolena měl pokrčena, protože toaletní stolek byl pro něho vždycky&#160;– hrom do toho!&#160;– drobet nízký. „Třeba takový malý Wally Bell,“ narovnal se a&#160;kartáčem naznačil na sobě ohromnou křivku. „Řeknu ti, že mám úplnou hrůzu…“</p>
			<p class="MLP_text ParaOverride-1">„Jen žádné strachy, můj zlatý. Ty neztloustneš. Jsi na to příliš hybný.“</p>
			<p class="MLP_text ParaOverride-1">„To bych taky řek,“ prohodil, ukonejšen aspoň po sté, potom vyňal z&#160;kapsy perleťový nožík a&#160;ořezával si nehty.</p>
			<p class="MLP_text ParaOverride-1">„Snídaně, Stanley.“ U&#160;dveří stála Beryl. „Lindo, maminka vzkazuje, abys ještě nevstávala.“ Nakoukla dveřmi dovnitř. Do vlasů měla zastrčenu velkou snítku jasmínu.</p>
			<p class="MLP_text ParaOverride-1">„Všechno, co jsme včera večer nechali na verandě, dnes ráno přímo mokvá. Měli jste vidět chudáka maminku, jak ždímala stoly a&#160;židle. Ale jinak se nic nestalo&#160;–“ dodala a&#160;po očku mrkla na Stanleye.</p>
			<p class="MLP_text ParaOverride-1">„Řeklas Patovi, aby tu byl s&#160;bryčkou včas? Do kanceláře je to dobrých šest a&#160;půl míle.“</p>
			<p class="MLP_text ParaOverride-1">„Už to vidím, jak bude ten časný odjezd do kanceláře vypadat,“ přemýšlela Linda. „To bude shon.“</p>
			<p class="MLP_text ParaOverride-1">„Pate! Pate!“ slyšela volat služku. Ale Pat zřejmě nebyl k&#160;sehnání; na zahradě mečel stále ten pitomý hlas.</p>
			<p class="MLP_text ParaOverride-1">Linda si nelehla, dokud z&#160;posledního bouchnutí dveří nepoznala, že Stanley už opravdu odjel.</p>
			<p class="MLP_text ParaOverride-1">Později zaslechla ze zahrady děti, jak si hrají. Lotka křičela svým zarputilým, sytým hláskem: „Ke-zie! Isa-belo!“ Stále se zatoulávala nebo se jí druzí zatoulali a&#160;k&#160;svému úžasu je hned zase objevila za stromem nebo za rohem. „Aha, tady jste.“ Po snídani je vystrčili ven a&#160;kázali jim, aby se nevracely domů, dokud je nezavolají. Isabela vozila plný kočárek roztomilých vyšňořených panenek. A&#160;Lotce se dostalo toho vyznamenání, že směla jít vedle ní a&#160;držet nad obličejem voskové panenky panenčin slunečníček.</p>
			<p class="MLP_text ParaOverride-1">„Kampak jdeš, Kezie?“ Isabela toužila jen po tom, uložit jí nějakou robotu a&#160;tak ji dostat pod své komando.</p>
			<p class="MLP_text ParaOverride-1">„Ale jen tak kousek,“ řekla Kezia…</p>
			<p class="MLP_text ParaOverride-1">Potom je už Linda neslyšela. V&#160;pokoji je takové prudké světlo. Je vždycky nerada, když jsou žaluzie vytaženy až nahoru, ale ráno je to teprve nesnesitelné. Otočila se ke zdi a&#160;jedním prstem lenivě obkreslovala na tapetě mák s&#160;listem a&#160;stonkem a&#160;naditým praskajícím pupencem. Jak jej tak sledovala prstem, mák jako by v&#160;tom tichu ožíval. Cítila lepkavé, hebké okvětní lístky, stonek chlupatý jako srstka, drsný list a&#160;tuhý, lesklý pupen. Věci jí takhle vždy ožívaly. Nejen takové mohutné, masivní věci jako nábytek, nýbrž i&#160;záclony a&#160;vzorky na látce a&#160;třásně u&#160;prošívaných pokrývek a&#160;polštářů. Kolikrát už viděla, jak se jí třapce na pokrývce proměňují v&#160;komický průvod tanečníků, doprovázených kněžími… Některé třapce totiž vůbec netančily, nýbrž velebně si vykračovaly nachýleny dopředu, jako by se modlily nebo prozpěvovaly. Kolikrát se jí už lahvičky s&#160;léky proměnily v&#160;řadu panáčků v&#160;hnědých cylindrech; a&#160;džbán na umyvadle sedával v&#160;míse jako tlustý pták v&#160;kulatém hnízdě.</p>
			<p class="MLP_text ParaOverride-1">„V&#160;noci se mi zdálo o&#160;ptácích,“ přemýšlela Linda. Co to bylo? Zapomněla. Na tom ožívání věcí bylo nejpodivnější, co všechno dělaly. Poslouchaly napjatě, až se nadýmaly jakýmsi záhadným důležitým vědomím, a&#160;když ho byly plny, cítila, jak se usmívají. Ale jejich potutelný tajemný úsměv neplatil jen jí; patřily do tajné společnosti a&#160;usmívaly se mezi sebou. Když si někdy ve dne zdřímla, nemohla při procitnutí hnout ani prstem, ba nemohla otočit zrak ani vlevo, ani vpravo, protože tam byly ty věci; když někdy vyšla sama z&#160;pokoje a&#160;nikdo tam nezůstal, při cvaknutí kliky věděla, že ony ten pokoj zalidňují. A&#160;někdy navečer, když byla třeba nahoře a&#160;všichni ostatní v&#160;přízemí, tak tak že se jim ubránila. Tu nemohla utíkat, nemohla si broukat písničku; i&#160;když jen tak ledabyle řekla: „Zatrolený starý náprstek“&#160;– je tím neošálila. Věděly, jaký má strach; viděly, jak odvrací hlavu, když jde kolem zrcadla. Linda mívala vždycky pocit, že něco po ní chtějí, a&#160;věděla, že když se poddá a&#160;utiší, ba co více, když nadobro zmlkne a&#160;znehybní, něco se s&#160;ní opravdu stane.</p>
			<p class="MLP_text ParaOverride-1">„Teď je tak klidno,“ napadlo ji. Rozevřela oči a&#160;slyšela, jak ticho přede svou hebkou nekonečnou pavučinu. Dýchala tak lehounce; skorem ani dýchat nemusila.</p>
			<p class="MLP_text ParaOverride-1">Ano, všecinko, i&#160;nejmenší, nejdrobnější kousky ožily, takže ani nevnímala postel a&#160;vznášela se ve vzduchu. Jenom rozevřenýma dychtivýma očima jako by číhala na někoho, kdo nepřicházel, číhala na něco, co se nestalo.</p>
			<p id="_idParaDest-8" class="MLP_uroven3_nadpis ParaOverride-1">6</p>
			<p class="MLP_text_bez1radku ParaOverride-1">U&#160;dlouhého prkenného stolu pod oběma okny v&#160;kuchyni umývala stará paní Fairfieldová nádobí od snídaně. Kuchyňské okno bylo obráceno na velký trávník, který vedl k&#160;zelinářské zahradě a&#160;k&#160;reveňovým záhonům. Po jedné straně přiléhal trávník k&#160;umývárně a&#160;prádelně a&#160;po tom obíleném přístavku rostla sukovitá réva. Už včera si všimla, že se několik vřetenovitých úponků prodralo trhlinami ve stropě až do umývárny a&#160;že všechna okna přístavku jsou hustě lemována nabíranou zelení.</p>
			<p class="MLP_text ParaOverride-1">„Vinnou révu mám tuze ráda,“ řekla paní Fairfieldová. „Ale hrozny zde, myslím, nedozrají. Potřebují australské slunce.“ Vzpomněla si, jak trhala Beryl, když byla ještě maličká, na zadní terase jejich tasmanského domu bílé hrozny a&#160;jak ji štípl do stehna ohromný červený mravenec. Viděla Beryl v&#160;pruhovaných šatičkách s&#160;růžovými ramínky, jak strašně vřískala, až se k&#160;nim sběhla polovina ulice. A&#160;jak jí, holčičce, opuchla noha! „Júú!“ Paní Fairfieldové se při té vzpomínce až zatajil dech. „Chudinka, ta se polekala!“ Stiskla rty a&#160;šla si ke kamnům ještě pro horkou vodu. Voda ve velké mýdlové míse kypěla a&#160;pěnila růžovými a&#160;modrými bublinami. Stará paní Fairfieldová měla ruce až po lokty holé a&#160;růžově kropenaté. Měla na sobě šedé foulardové šaty, kvítkované velikými fialovými maceškami, bílou plátěnou zástěru a&#160;vysoký čepec z&#160;bílého mušelínu v&#160;podobě huspeninové formy. U&#160;krku měla stříbrný půlměsíček, na němž sedělo pět soviček, a&#160;na šíji nosila černou korálkovou šňůrku k&#160;hodinkám.</p>
			<p class="MLP_text ParaOverride-1">Člověk by ani nevěřil, že v&#160;té kuchyni není už dlouhá léta; tolik k&#160;ní patřila. Odkládala hrnce tak jistě a&#160;přesně, chodila si pohodlně a&#160;klidně od kamen ke kredenci, nahlížela do umývárny a&#160;špíže, jako by tam nebylo jediného koutku, který by neznala. Když byla hotova, všechno se v&#160;kuchyni sladilo do vzorků. Stála uprostřed kuchyně a&#160;utírala si ruce do kostkované látky, na rtech jí zářil úsměv; zdálo se jí, že kuchyně vypadá velmi hezky, velmi slušně.</p>
			<p class="MLP_text ParaOverride-1">„Mami! Mami! Jsi tam?“ ozvala se Beryl.</p>
			<p class="MLP_text ParaOverride-1">„Ano, děvečko. Chceš něco?“</p>
			<p class="MLP_text ParaOverride-1">„Ne. Já už jdu,“ a&#160;Beryl všecka zardělá vrazila dovnitř a&#160;vlekla s&#160;sebou dva velké obrazy.</p>
			<p class="MLP_text ParaOverride-1">„Mami, co mám jen podniknout s&#160;těmi hrůzostrašnými čínskými malbami, které dal Stanleyovi Chung Wah, když přišel na mizinu. Je směšné tvrdit o&#160;nich, že mají velkou cenu, vždyť už visely kolik měsíců předtím v&#160;Chung Wahově ovocnářství. Nechápu, proč je Stanley mermomocí schovává. Jistě se mu zdají zrovna tak ohavné jako nám, ale to on kvůli rámům,“ dodala pohrdlivě. „Myslí si asi, že mu snad ty rámy někdy něco vynesou.“</p>
			<p class="MLP_text ParaOverride-1">„Proč je nepověsíš na chodbě?“ nadhodila paní Fairfieldová; „tam by na ně nebylo tolik vidět.“</p>
			<p class="MLP_text ParaOverride-1">„To nejde. Není místa. Rozvěsila jsem tam všechny fotografie jeho kanceláře před stavbou a&#160;po ní, podepsané podobenky jeho známých z&#160;úřadu; a&#160;tu strašnou zvětšeninu Isabely, jak leží v&#160;šatičkách na rohožce.“ Zlostnými pohledy slídila po klidné kuchyni. „Už vím, co udělám. Tady to pověsím. Řeknu Stanleyovi, že při stěhování trochu zvlhly a&#160;že jsem je prozatím dala sem.“</p>
			<p class="MLP_text ParaOverride-1">Přitáhla si židli, vyskočila na ni, vytáhla z&#160;kapsy na zástěře kladivo a&#160;důkladný hřebík a&#160;vší silou tloukla.</p>
			<p class="MLP_text ParaOverride-1">„Tak! To stačí. Mami, podej mi ten obraz.“</p>
			<p class="MLP_text ParaOverride-1">„Hned, děvečko.“ Matka utírala vyřezávaný ebenový rám.</p>
			<p class="MLP_text ParaOverride-1">„Ale, mami, vždyť je nemusíš oprašovat. Oprášit všechny ty dírky by ti trvalo léta.“ Zamračila se nad matčinou hlavou a&#160;samou nedůtklivostí se kousla do rtů. Z&#160;matčiny důkladnosti by se člověk přímo zbláznil. To je stářím, pomyslila si povýšeně.</p>
			<p class="MLP_text ParaOverride-1">Nakonec visely oba obrazy přece vedle sebe. Seskočila s&#160;židle a&#160;odklidila kladívko.</p>
			<p class="MLP_text ParaOverride-1">„Viď, že se tu nevyjímají špatně,“ řekla. „Aspoň na ně kromě Pata a&#160;služky nebude musit nikdo koukat&#160;– nemám, mami, na tváři pavučinu? Smejčila jsem v&#160;té komůrce pod schody a&#160;teď mě stále něco šimrá na nose.“</p>
			<p class="MLP_text ParaOverride-1">Ale než měla paní Fairfieldová kdy podívat se, Beryl se už otočila. Někdo zaklepal na okno; byla to Linda; pokynula jim hlavou a&#160;usmála se. Slyšely, jak cvakla klika u&#160;umývárny, a&#160;Linda vešla dovnitř. Neměla nic na hlavě; vlasy jí trčely v&#160;nakroucených kadeřích a&#160;byla zahalena do staré kašmírové šály.</p>
			<p class="MLP_text ParaOverride-1">„To mám hlad,“ řekla Linda; „kde bych mohla, mami, dostat něco k&#160;snědku? Jsem tu v&#160;kuchyni po prvé. Je v&#160;ní všude znát maminku; všechno je tu akorát.“</p>
			<p class="MLP_text ParaOverride-1">„Já ti uvařím čaj,“ řekla paní Fairfieldová a&#160;na rohu stolu jí prostřela čistý ubrousek, „a Beryl se může napít s&#160;tebou.“</p>
			<p class="MLP_text ParaOverride-1">„Beryl, nechceš ode mne kousek perníku?“ Linda máchla nožem. „Líbí se ti, Beryl, ten dům, když už jsme tady?“</p>
			<p class="MLP_text ParaOverride-1">„Ale ano, dům se mi úžasně líbí a&#160;zahrada je taky krásná, ale zdá se mi to tu tak zapadlé. Nedovedu si představit, že by sem v&#160;tom kodrcavém omnibusu někdo za námi z&#160;města přijel, a&#160;odtud k&#160;nám jistě taky nikdo na návštěvu nepřijde. Tobě je to ovšem jedno, protože&#160;–“</p>
			<p class="MLP_text ParaOverride-1">„Ale vždyť máme bryčku,“ řekla Linda. „Jen si řekni a&#160;Pat tě zaveze do města.“</p>
			<p class="MLP_text ParaOverride-1">To byla jistě útěcha, ale přece jen v&#160;hloubi srdce Beryl něco tajila, pro co sama nenacházela slov.</p>
			<p class="MLP_text ParaOverride-1">„Inu, však ono nás to nezabije,“ odsekla suše, postavila prázdný šálek, vstala a&#160;protáhla se. „Půjdu věšet záclony.“ Odběhla a&#160;prozpěvovala si:</p>
			<p class="MLP_verse_-I-_-12-12- ParaOverride-1">„Co ptáků je tu na větvích,<br/>vesele pěje každý z&#160;nich…“</p>
			<p class="MLP_text ParaOverride-1">„… na větvích, vesele pěje každý z&#160;nich…“ Když však došla do jídelny, přestala zpívat a&#160;obličej jí strnul; zakabonila se a&#160;zesmutněla.</p>
			<p class="MLP_text ParaOverride-1">„Vždyť je to jedno, jestli člověk shnije tady nebo někde jinde,“ broukala si zlostně, jak tak zapichovala do rudých šerkových záclon tuhé mosazné špendlíky.</p>
			<p class="MLP_text ParaOverride-1">Obě ženy, které zůstaly v&#160;kuchyni, byly chvíli zticha. Linda si podpírala tvář prsty a&#160;pozorovala matku. Zdálo se jí, že matka, obrácená zády k&#160;oknu, obrostlému listím, vypadá úžasně krásně. Pohled na ni skýtal Lindě něco konejšivého, bez čeho, jak cítila, se vůbec neobejde. Potřebuje její vonnou pleť a&#160;její měkké líce a&#160;ještě měkčí paže a&#160;záda. Má ráda, jak se jí kudrnatí vlasy, které má na čele šedivé, na šíji poněkud prokvetlé a&#160;ve velkém drdolu pod mušelínovým čepcem jasně hnědé. Matčiny ruce jsou skvostné a&#160;oba prsteny, které nosí, jako by jí zarůstaly do krémové kůže. A&#160;je stále tak svěží a&#160;tak lahodná. Ta stařena nevydrží na těle leč plátno a&#160;v&#160;zimě v&#160;létě se koupe ve studené vodě.</p>
			<p class="MLP_text ParaOverride-1">„Nemohla bych něco dělat?“ zeptala se Linda.</p>
			<p class="MLP_text ParaOverride-1">„Ne, miláčku. Byla bych ráda, kdybys tak zašla do zahrady a&#160;dohlédla na děti; ale ty stejně nepůjdeš.“</p>
			<p class="MLP_text ParaOverride-1">„Bodejť bych nešla, ale vždyť víš, že Isabela je rozšafnější než my všechny.“</p>
			<p class="MLP_text ParaOverride-1">„Ano, ale Kezia ne,“ řekla paní Fairfieldová.</p>
			<p class="MLP_text ParaOverride-1">„Ach což, Kezii už dávno nabral býk na rohy,“ řekla Linda a&#160;znovu se zavinula do šály.</p>
			<p class="MLP_text ParaOverride-1">Zatím však Kezia jen zahlédla býka otvorem v&#160;laťkovém plotě, který odděloval tenisové hřiště od pastviska. Býk se jí tuze nezamlouval, a&#160;tak se zase vrátila ovocným sadem a&#160;šla po travnatém svahu cestičkou vedle lýkovce, až došla do nepřehledné rozlehlé zahrady. Zdálo se jí, že není možné, aby v&#160;té zahradě někdy nezabloudila. Dvakrát se octla u&#160;velké železné brány, kterou projeli včera navečer, a&#160;potom se pustila alejí, vedoucí k&#160;domu, jenže po obou stranách z&#160;ní odbočovalo tolik cestiček. Na jedné straně ústily všechny do neproniknutelného chumáče vysokých tmavých stromů a&#160;podivných keřů s&#160;plochými sametovými listy a&#160;ochmýřenými sametovými květy, a&#160;když se jimi zatřáslo, bzučely v&#160;nich samé včely&#160;– to byla strašidelná končina a&#160;vůbec ne zahrada. Cestičky tam byly vlhké a&#160;jílovité a&#160;táhly se přes ně kořeny stromů jako šlépěje nějakých velkých pernatců.</p>
			<p class="MLP_text ParaOverride-1">Na druhé straně zahrady byla však zimostrázová obruba a&#160;cestičky byly také lemovány zimostrázem, a&#160;všechny vedly do stále hlubšího chumlu květin. Rozkvétaly kamélie, bílé a&#160;fialové a&#160;růžové a&#160;zase bílé, žilkované plamínky. Na jasmínu nebylo pro samé bílé chumáče ani vidět listí. Rozkvétaly růže&#160;– růže do klopy, bílé růžičky, jenže tak plné hmyzu, že se k&#160;nim ani nedalo přivonět, růžové měsíční růže s&#160;kotoučem opadalých lístků kolem štěpů, stolístky na tlustých stopkách, mechovky, všude samé poupě, růžově hladké krasavice, které se kadeřavě rozvíraly, a&#160;jiné zas tak tmavorudé, že když opadaly, jako by nadobro zčernaly, a&#160;jakési skvostně žluté s&#160;tenkými červenými stopkami a&#160;jasně nachovými lístky.</p>
			<p class="MLP_text ParaOverride-1">Byly tam chumáče zvonků a&#160;všelijaké čapí nůsky, a&#160;byly tam sporýšové stromky a&#160;modravé keříky levandule a&#160;záhon pelargonií se sametovýma očima a&#160;s&#160;lístky jako motýlí křídla. Byl tam záhon se samou rezedou a&#160;na jiném zase byly macešky&#160;– obruby z&#160;plnokvětých i&#160;planých sedmikrás&#160;– a&#160;všelijaké třásnité rostliny, které jakživa neviděla.</p>
			<p class="MLP_text ParaOverride-1">Plamenice byly vyšší než ona; japonské slunečnice tvořily menší prales. Posadila se na jednu zimostrázovou obrubu. Když člověk hodně přisedl, pěkně se na ní sedělo. Ale uvnitř bylo tolik prachu! Kezia se nahnula, aby se na to podívala, kýchla a&#160;třela si nos.</p>
			<p class="MLP_text ParaOverride-1">A&#160;tu se octla nahoře na zvlněném travnatém svahu, vedoucím k&#160;ovocnému sadu… Chvíli se na ten svah dívala; potom si lehla na záda, zavýskla a&#160;už se kutálela do husté trávy v&#160;sadě, plné květin. Jak tak ležela a&#160;čekala, až se přestane všechno motat, usmyslila si, že zajde domů a&#160;řekne služce o&#160;prázdnou krabičku od sirek. Chtěla babičku něčím překvapit… Nejprve položí dovnitř lístek a&#160;na něj fial­ku a&#160;potom třeba obloží fialku maličkými bílými karafiáty a&#160;pak na ně roztrousí trochu levandule, ale tak, aby hlavičky nebyly zakryty.</p>
			<p class="MLP_text ParaOverride-1">Taková překvapení připravovala babičce často a&#160;vždycky se jí povedla.</p>
			<p class="MLP_text ParaOverride-1">„Babi, nechceš sirku?“</p>
			<p class="MLP_text ParaOverride-1">„Ale ano, zrovna ji, děvenko, hledám.“</p>
			<p class="MLP_text ParaOverride-1">Babička pomalu vytáhne krabičku a&#160;uvnitř uvidí ten obrázek.</p>
			<p class="MLP_text ParaOverride-1">„Jemináčku! Tys mě, děvenko, překvapila!“</p>
			<p class="MLP_text ParaOverride-1">„Tady ji mohu něčím překvapit každý den,“ přemýšlela, když se v&#160;klouzavých střevíčkách drápala po trávě.</p>
			<p class="MLP_text ParaOverride-1">Ale když se vracela k&#160;domu, přišla na ten ostrůvek uprostřed aleje; rozděloval alej ve dvě ramena, která se před domem zase sbíhala. Ostrůvek byl z&#160;vysoko nakupeného drnu. Nahoře rostla jen ohromná rostlina s&#160;tlustými šedozelenými, pichlavými listy a&#160;zprostřed nich čněl vysoký, silný stvol. Některé listy té rostliny byly tak staré, že se už ani nestáčely vzhůru; ohýbaly se a&#160;byly rozpukané a&#160;polámané; některé ležely zvadlé na zemi.</p>
			<p class="MLP_text ParaOverride-1">Copak to asi je? Něco takového dosud neviděla. Stála a&#160;hleděla vyjeveně. A&#160;tu zahlédla matku, jak k&#160;ní jde po cestičce.</p>
			<p class="MLP_text ParaOverride-1">„Mami, co je to?“ otázala se Kezia.</p>
			<p class="MLP_text ParaOverride-1">Linda pohlédla na tu tučnou, hrdopyšnou rostlinu s&#160;bezcitnými listy a&#160;masitým stvolem. Vznášela se vysoko nad nimi, jako by utkvívala v&#160;bezvětří, přitom však lpěla pevně v&#160;půdě, z&#160;níž rostla, jako by měla místo kořenů drápy. Prohnuté listy jako by něco tajily; tupý stvol trčel vzhůru, jako by jím nikdy vítr nezatřásl.</p>
			<p class="MLP_text ParaOverride-1">„Kezie, to je aloe,“ řekla matka.</p>
			<p class="MLP_text ParaOverride-1">„A&#160;kvete někdy?“</p>
			<p class="MLP_text ParaOverride-1">„Ano, Kezie,“ Linda se na ni usmála a&#160;přivřela oči. „Jednou za sto let.“</p>
			<p id="_idParaDest-9" class="MLP_uroven3_nadpis ParaOverride-1">7</p>
			<p class="MLP_text_bez1radku ParaOverride-1">Cestou domů z&#160;kanceláře se Stanley Burnell zastavil s&#160;bryčkou u&#160;lahůdkářství, tam vystoupil a&#160;koupil velkou sklenici ústřic. Vedle u&#160;Číňana koupil zlaťoučký ananas, a&#160;když si povšiml košíku čerstvě načesaných tmavých třešní, kázal Johnovi, aby mu jich taky libru přidal. Ústřice a&#160;ananas nacpal pod přední sedadlo, ale třešně si nechal v&#160;ruce.</p>
			<p class="MLP_text ParaOverride-1">Pomocník Pat seskočil s&#160;kozlíku a&#160;znovu ho zabalil do hnědé přikrývky.</p>
			<p class="MLP_text ParaOverride-1">„Pane Burnelle, zdvihněte nohy, já vám je podložím,“ řekl.</p>
			<p class="MLP_text ParaOverride-1">„Výborně! Výborně! To je skvělé!“ řekl Stanley. „A&#160;teď alou domů!“</p>
			<p class="MLP_text ParaOverride-1">Pat švihl lehce šedku a&#160;bryčka se rozjela.</p>
			<p class="MLP_text ParaOverride-1">„Prima chlap,“ přemýšlel Stanley. Líbil se mu, jak zpříma sedí na kozlíku v&#160;hnědém kabátě a&#160;v&#160;hnědém tvrďáku. Líbilo se mu, jak ho Pat zabalil, a&#160;líbily se mu jeho oči. Není v&#160;nich nic podlízavého&#160;– jestliže se Stanleymu něco doopravdy protiví, je to podlízavost. Pat vypadá, jako by mu to místo vyhovovalo&#160;– je venkoncem šťasten a&#160;spokojen.</p>
			<p class="MLP_text ParaOverride-1">Šedka šla velmi dobře. Burnell se nemohl dočkat, až bude venku z&#160;města. Chtěl být už doma. Ach, bydlit na venkově je skvělé&#160;– jakmile se zavře kancelář, hned člověk vypadne z&#160;toho dusného města; a&#160;ta projížďka na svěžím teplém vzduchu, když člověk ví, že na konci ho čeká jeho dům se zahradou a&#160;lukami, s&#160;třemi znamenitými kravami a&#160;s&#160;tolika slepicemi a&#160;kachnami, že se vyplatí je chovat, to je skvělé.</p>
			<p class="MLP_text ParaOverride-1">Když konečně vyjeli z&#160;města a&#160;ujížděli po pusté silnici, srdce mu bušilo radostí. Hrábl do sáčku a&#160;pustil se do třešní. Jedl je po třech a&#160;po čtyřech a&#160;pecky vyplivoval přes okraj bryčky. Byly lahodné, buclaté a&#160;chladné a&#160;neměly na sobě ani skvrnky, ani jizvičky.</p>
			<p class="MLP_text ParaOverride-1">Vida, tyhle dvě&#160;– na jedné straně černé a&#160;na druhé straně bílé, to se povedlo! Úplná srostlá dvojčata. Zastrčil si je do dírky u&#160;kabátu. Hrome, co kdyby tak dal hrst tomu chlapíkovi na kozlíku&#160;– ale ne, raději ne. Raději počká, až u&#160;něho bude trochu déle.</p>
			<p class="MLP_text ParaOverride-1">Rozmýšlel, co bude dělat v&#160;sobotu odpoledne a&#160;v&#160;neděli. V&#160;sobotu nebude chodit na polední přesnídávku do klubu. Ne, upláchne z&#160;kanceláře co nejdřív, a&#160;až přijde domů, dá si pár plátků studeného masa a&#160;půl hlávky salátu. Přiveze si s&#160;sebou odpoledne z&#160;města několik kamarádů na tenis. Mnoho ne&#160;– nejvýš tak tři. Ostatně Beryl hraje docela dobře… Natáhl pravou paži, zvolna ji ohnul a&#160;ohmatal svaly… Koupel, pořádné vydrhnutí, po večeři na terase doutník…</p>
			<p class="MLP_text ParaOverride-1">V&#160;neděli dopoledne půjdou s&#160;dětmi do kostela. A&#160;tu si vzpomněl, že si musí v&#160;kostele najmout lavici, co možná na sluníčku a&#160;hodně vpředu, aby tam ode dveří netáhlo. V&#160;duchu se slyšel, jak skvěle prozpěvuje: „Když jsi přemohl <span class="MLP_znak_kurziva_11b">osten</span> smrti, otevřels <span class="MLP_znak_kurziva_11b">království</span> nebeské <span class="MLP_znak_kurziva_11b">všechněm</span> věřícím.“ Na rohu lavice viděl úhlednou tabulku s&#160;mosazným okrajem: Pan Stanley Burnell s&#160;rodinou… Potom bude celý den s&#160;Lindou lenošit… Kráčejí spolu po zahradě, Linda je do něho zavěšena a&#160;on jí obšírně vykládá, co zamýšlí dělat v&#160;kanceláři příští týden. Slyšel ji, jak říká: „Můj zlatý, to bude, myslím, náramně chytré…“ Hovořit takto s&#160;Lindou mu úžasně lahodilo, třebaže co chvíle odbočili od věci.</p>
			<p class="MLP_text ParaOverride-1">Hrom aby do toho! Moc rychle zrovna neujíždějí. Pat už zase brzdí. Fuj! To brzdění je ohavné. Cítí je až v&#160;žaludku.</p>
			<p class="MLP_text ParaOverride-1">Po každé, když se Burnell přiblížil k&#160;domovu, přepadl ho prudký strach. Ještě než byl za branou, už volal na každého, kdo byl právě nablízku: „Je všechno v&#160;pořádku?“ Nevěřil tomu, dokud neuslyšel Lindu, jak mu říká: „Nazdar! Tak už jsi zase doma?“ To je na tom bydlení na venkově nejhorší&#160;– cesta domů se tak zatroleně táhne… Ale už nejsou daleko. Vyjeli na poslední kopec; odtamtud se cesta zvolna svažuje a&#160;je to už jenom půl míle.</p>
			<p class="MLP_text ParaOverride-1">Pat zašimral šedku bičem po hřbetě a&#160;domlouval jí: „Vijé! Vijé!“</p>
			<p class="MLP_text ParaOverride-1">Do západu zbývalo jen několik minut. Všechno tkvělo bez hnutí a&#160;stápělo se v&#160;jasném kovovém světle a&#160;z&#160;luk na obou stranách proudila mléčná vůně dozrálé trávy. Železná brána byla otevřena. Tryskem jí projeli a&#160;už uháněli po aleji a&#160;kolem ostrůvku, až stanuli zrovna uprostřed před terasou.</p>
			<p class="MLP_text ParaOverride-1">„Byl jste s&#160;ní, milostpane, spokojenej?“ řekl Pat, slezl s&#160;kozlíku a&#160;zazubil se na pána.</p>
			<p class="MLP_text ParaOverride-1">„Náramně, Pate,“ řekl Stanley.</p>
			<p class="MLP_text ParaOverride-1">Ze zasklených dveří vyšla Linda; v&#160;zešeřelém tichu zazněl její hlas. „Nazdar! Tak už jsi zase doma?“</p>
			<p class="MLP_text ParaOverride-1">Když ji zaslechl, srdce se mu tak rozbušilo, že by byl málem vyběhl po schodech a&#160;popadl ji do náručí.</p>
			<p class="MLP_text ParaOverride-1">„Ano, už jsem zase doma. Je všechno v&#160;pořádku?“</p>
			<p class="MLP_text ParaOverride-1">Pat už odvážel bryčku k&#160;postranní bráně, která vedla na dvůr.</p>
			<p class="MLP_text ParaOverride-1">„Hej, počkej,“ řekl Burnell. „Podej mi ty dva balíčky.“ Lindě pak řekl: „Přivezl jsem ti sklenici ústřic a&#160;ananas,“ jako by jí byl svezl všechnu úrodu světa.</p>
			<p class="MLP_text ParaOverride-1">Šli do předsíně; Linda nesla v&#160;jedné ruce ústřice a&#160;v&#160;druhé ananas. Burnell zavřel zasklené dveře, odhodil klobouk, objal ji, přitáhl ji k&#160;sobě a&#160;políbil ji na temeno hlavy, na uši, na ústa, na oči.</p>
			<p class="MLP_text ParaOverride-1">„Ach jé! Ach jé!“ řekla Linda. „Počkej chvilku. Pusť, ať odložím ty hlouposti,“ a&#160;položila na vyřezávanou židličku sklenici ústřic a&#160;ananas. „Copak to máš v&#160;dírce&#160;– třešně?“ Vytáhla mu je a&#160;pověsila mu je na ucho.</p>
			<p class="MLP_text ParaOverride-1">„To nedělej, zlatíčko. Ty jsou pro tebe.“</p>
			<p class="MLP_text ParaOverride-1">Sundala mu je tedy zase s&#160;ucha. „Dovolíš, abych si je schovala? Zkazily by mi chuť na večeři. Pojď se podívat na děti. Právě večeří.“</p>
			<p class="MLP_text ParaOverride-1">Na stole v&#160;dětském pokoji byla rozsvícena lampa. Paní Fairfieldová krájela chleba a&#160;mazala jej máslem. Všechna tři děvčátka seděla u&#160;stolu a&#160;měla na sobě velké zástěry s&#160;vyšitými jmény. Když přišel otec, který už čekal, že ho políbí, utřely si ústa. Okna byla dokořán; na římse nad krbem stál džbán s&#160;lučními květinami a&#160;lampa tvořila na stropě velkou měkkou bublinu světla.</p>
			<p class="MLP_text ParaOverride-1">„Zdá se mi, máti, že je tu útulno,“ řekl Burnell a&#160;zamžoural proti světlu. Isabela a&#160;Lotka seděly po stranách, Kezia seděla na dolním konci&#160;– čelo stolu bylo prázdné.</p>
			<p class="MLP_text ParaOverride-1">„Tam by měl sedět můj chlapec,“ napadlo Stanleye. Sevřel Lindě paží ramena. Bože, jak je hloupý, že je tak šťasten!</p>
			<p class="MLP_text ParaOverride-1">„Ano, Stanley, to je. Je tu velmi útulno,“ řekla paní Fairfieldová a&#160;krájela Kezii krajíc na „ovečky“.</p>
			<p class="MLP_text ParaOverride-1">„Tak co, děti&#160;– líbí se vám tu víc než v&#160;městě?“</p>
			<p class="MLP_text ParaOverride-1">„Ano, líbí,“ řekly všechny tři a&#160;Isabela, jako by byla dostala vnuknutí, dodala: „Srdečné díky, tatíčku.“</p>
			<p class="MLP_text ParaOverride-1">„Pojď nahoru,“ řekla Linda. „Přinesu ti trepky.“</p>
			<p class="MLP_text ParaOverride-1">Ale schody byly tak úzké, že nemohli jít zavěšeni do sebe. V&#160;pokoji byla tma. Slyšel, jak jí cinká prsten po římse, když hmatá po sirkách.</p>
			<p class="MLP_text ParaOverride-1">„Já mám taky sirky, zlatíčko. Hned rozsvítím svíčky.“</p>
			<p class="MLP_text ParaOverride-1">Zatím však přistoupil zezadu k&#160;ní, znovu ji objal a&#160;přitiskl si její hlavu na rameno.</p>
			<p class="MLP_text ParaOverride-1">„Jsem tak hromsky šťasten,“ řekl.</p>
			<p class="MLP_text ParaOverride-1">„Opravdu?“ Otočila se, položila mu ruce na prsa a&#160;vzhlédla k&#160;němu.</p>
			<p class="MLP_text ParaOverride-1">„Nevím, co to na mne přišlo,“ omlouval se.</p>
			<p class="MLP_text ParaOverride-1">Venku byla už čirá tma a&#160;padala rosa. Když zavírala Linda okno, studená rosa jí smočila konečky prstů. Někde daleko zaštěkal pes. „Myslím, že vyjde měsíc,“ řekla.</p>
			<p class="MLP_text ParaOverride-1">Jak to řekla a&#160;máčela si prsty studenou rosou, měla pocit, jako by už měsíc vyšel&#160;– zazdálo se jí, že na ni někdo tak podivně hledí v&#160;záplavě studeného světla. Zachvěla se; odstoupila od okna a&#160;posadila se na divan vedle Stanleye.</p>
			<p class="MLP_text_bez1radku_-12-0- ParaOverride-1">V&#160;jídelně seděla Beryl na rohožce u&#160;plápolajících polen a&#160;hrála na kytaru. Vykoupala se a&#160;celá se převlékla. Měla teď na sobě bílé mušelínové šaty s&#160;černými puntíky a&#160;do vlasů si zapíchla růži z&#160;černého hedvábí.</p>
			<p class="MLP_verse_-I-_-12-12- ParaOverride-1">„Příroda usnula, milá,<br/>pryč jsme od lidí.<br/>Podej mi ruku svou, milá,<br/>nikdo nás nevidí.“</p>
			<p class="MLP_text ParaOverride-1">Hrála a&#160;zpívala si jen tak pro sebe, neboť se při hraní a&#160;při zpěvu pozorovala. Oheň z&#160;krbu jí zářil na střevíce, na brunátné bříško kytary, na bílé prsty…</p>
			<p class="MLP_text ParaOverride-1">„Kdybych tak byla já za oknem a&#160;podívala se dovnitř a&#160;uviděla se, snad bych opravdu užasla,“ napadlo ji. Zahrála doprovod ještě tlumeněji&#160;– a&#160;už nezpívala, jen poslouchala.</p>
			<p class="MLP_text ParaOverride-1">„… Když jsem vás, děvčátko, po prvé uviděl&#160;– ach, vy jste ani netušila, že nejste sama&#160;– seděla jste s&#160;nožkama na rohožce a&#160;hrála na kytaru. Bože, na to nemohu zapomenout…“ Beryl pohodila hlavou a&#160;znovu se dala do zpěvu:</p>
			<p class="MLP_verse_-I-_-12-12- ParaOverride-1">„I&#160;měsíc už zmalátněl…“</p>
			<p class="MLP_text ParaOverride-1">Ale tu se ozvalo prudké zabušení na dveře. Služčin zarudlý obličej nakoukl dovnitř.</p>
			<p class="MLP_text ParaOverride-1">„Slečno Beryl, já už tady, prosím, musím prostírat.“</p>
			<p class="MLP_text ParaOverride-1">„Dobře, Alice,“ řekla Beryl ledovým hlasem. Odložila kytaru do kouta. Alice vrazila dovnitř s&#160;těžkým podnosem z&#160;černého plechu.</p>
			<p class="MLP_text ParaOverride-1">„Ta trouba mi ale dodala,“ řekla. „Nemohu v&#160;ní nic upéct.“</p>
			<p class="MLP_text ParaOverride-1">„No ne,“ řekla Beryl.</p>
			<p class="MLP_text ParaOverride-1">Ne, už to nemohla s&#160;tou hloupou holkou vydržet. Utekla do tmavého salonu a&#160;procházela se v&#160;něm… Ach, je tak neklidná, neklidná. Nad krbem stálo zrcadlo. Opřela se o&#160;obě paže a&#160;hleděla do zrcadla na svůj bledý stín. Je tak krásná, a&#160;nikdo to nevidí, nikdo.</p>
			<p class="MLP_text ParaOverride-1">„Pročpak musíš tolik trpět?“ říkal jí obličej v&#160;zrcadle. „Vždyť nejsi stvořena pro utrpení… Usměj se!“</p>
			<p class="MLP_text ParaOverride-1">Beryl se usmála a&#160;usmála se věru tak líbezně, že se usmála znovu&#160;– ale tentokrát jen proto, že jí nic jiného nezbývalo.</p>
			<p id="_idParaDest-10" class="MLP_uroven3_nadpis ParaOverride-1">8</p>
			<p class="MLP_text_bez1radku ParaOverride-1">„Dobré jitro, paní Jonesová.“</p>
			<p class="MLP_text ParaOverride-1">„Á, dobré jitro, paní Smithová. To jsem ráda, že vás vidím. Vzala jste s&#160;sebou dětičky?“</p>
			<p class="MLP_text ParaOverride-1">„Ano, vzala jsem dvojčátka. Co jsem u&#160;vás nebyla, dostala jsem zase maličké, ale přišlo tak náhle, že jsem ani neměla kdy ušít mu šatičky. A&#160;tak jsem je nechala doma… Jak se daří vašemu panu manželovi?“</p>
			<p class="MLP_text ParaOverride-1">„Děkuji, už docela dobře. Měl totiž hroznou rýmu, ale královna Viktorie&#160;– to je, jak víte, má kmotra&#160;– mu poslala bednu ananasů a&#160;hnedlince se uzdravil. To je vaše nová služka?“</p>
			<p class="MLP_text ParaOverride-1">„Ano, jmenuje se Gwen. Mám ji teprve dva dny. Dovol, Gwen, tohle je má přítelkyně paní Smithová.“</p>
			<p class="MLP_text ParaOverride-1">„Rukulíbám. Oběd bude až za deset minut.“</p>
			<p class="MLP_text ParaOverride-1">„Neměla byste mě, myslím, představovat své služce. To abych se s&#160;ní pak bavila.“</p>
			<p class="MLP_text ParaOverride-1">„No, ona je u&#160;mne spíš společnicí než služkou, a&#160;společnice se přece představují, to vím, protože paní Josephsová má taky jednu.“</p>
			<p class="MLP_text ParaOverride-1">„Ale to je jedno,“ řekla ledabyle služka, která šlehala ulomenou půlkou věšáku čokoládovou pěnu. Na cementovém schodu se jí oběd krásně pekl. Prostřela ubrus na růžové zahradní sedátko. Před každého položila dva talíře z&#160;lístků pelargonie, vidličku ze smrkového jehličí a&#160;nůž z&#160;větévky. Tři sedmikrásky na vavřínovém listu představovaly sázená vejce, několik muškátových plátků studené hovězí a&#160;z&#160;hlíny a&#160;vody a&#160;pampeliškového chmýří tam byly pěkné paštiky a&#160;nakonec tam ještě byla čokoládová pěna, kterou si umínila podávat v&#160;mušlích, v&#160;nichž ji pekla.</p>
			<p class="MLP_text ParaOverride-1">„S&#160;mými dětmi se netrapte,“ řekla blahosklonně paní Smithová. „Kdybyste jen laskavě vzala tuhle láhev a&#160;natočila do ní u&#160;vodovodu&#160;– chci říci v&#160;mlékárně.“</p>
			<p class="MLP_text ParaOverride-1">„No dobře,“ řekla Gwen a&#160;pošeptala paní Jonesové: „Mám jít po­prosit Alici o&#160;trochu opravdového mléka?“</p>
			<p class="MLP_text ParaOverride-1">Ale od průčelí domu někdo volal a&#160;hodovníci se rozprchli, a&#160;roztomilou tabuli i&#160;s&#160;paštikami a&#160;sázenými vejci zanechali na pospas mravencům a&#160;starému hlemýždi, který vystrčil své chvějivé růžky přes okraj zahradního sedátka a&#160;jal se okusovati jeden talíř z&#160;pelargonie.</p>
			<p class="MLP_text ParaOverride-1">„Děti, pojďte před dům. Je tu Pip a&#160;Rags.“</p>
			<p class="MLP_text ParaOverride-1">Troutovi hoši byli ti bratranci, o&#160;nichž se Kezia zmínila před povozníkem. Bydlili asi na míli od nich v&#160;domku „U&#160;Baobabu“. Pip byl na svůj věk vyčouhlý, měl řídké vlasy a&#160;bledý obličej, zato Rags byl maličký a&#160;tak hubený, že když se svlékl, lopatky mu trčely jako křidélka. Měli zpanchartělé psisko s&#160;bleděmodrýma očima a&#160;s&#160;dlouhým, na konci zahnutým ocasem, které za nimi všude chodilo. Jmenovalo se Čmuchal. Bez přestání Čmuchala česali a&#160;kartáčovali a&#160;vpravovali do něho všelijaké strašné lektvary, ukuchtěné Pipem, který je tajně schovával v&#160;rozbitém džbánu, zakrytém starou pokličkou z&#160;kotle. Ani maličký věrný Rags se nesměl podrobně dovědět tajemství těch lektvarů… Vezmi trochu karbolového prášku na zuby, špetku jemně rozetřené síry a&#160;k&#160;tomu ještě krapet škrobu, aby měl Čmuchal tvrdší srst… Ale to ještě nebylo všechno: Rags měl podezření, že ostatek je střelný prach… Při míchání nesměl nikdy pomáhat, protože to bylo životu nebezpečné… „Kdepak, kdyby ti toho jen kousek vlítl do oka, nadosmrti bys oslepl,“ říkal mu Pip, jak míchal lektvar železnou lžicí. „A&#160;když se tím silně uhodí, může to, může, toť se ví&#160;– ale nemusí&#160;– vybuchnout… Dvě lžíce v&#160;petrolejové plechovce stačí zahubit na tisíce blech.“ Ale Čmuchal se ustavičně kousal a&#160;olizoval a&#160;příšerně zapáchal.</p>
			<p class="MLP_text ParaOverride-1">„To proto, že je takový hafan,“ říkal Pip. „Všichni hafani smrdí.“</p>
			<p class="MLP_text ParaOverride-1">Troutovi hoši bývali v&#160;městě často u&#160;Burnellových; a&#160;teď, co bydleli v&#160;tom hezkém domě s&#160;parádní zahradou, teprve se s&#160;nimi skamarádili. Ostatně si oba rádi hráli s&#160;děvčaty&#160;– Pip proto, že je mohl komandovat a&#160;Lotce naháněl hrůzu, a&#160;Rags z&#160;důvodu naprosto ostudného. Měl hrozně rád panenky. Když panenka spala, koukal na ni, něco jí šuškal a&#160;nesměle se usmíval, a&#160;všecek zářil, když směl některou pochovat…</p>
			<p class="MLP_text ParaOverride-1">„Obemkni ji oběma rukama. Nedrž je tak strnule. Upustíš ji,“ říkala mu přísně Isabela.</p>
			<p class="MLP_text ParaOverride-1">Stáli na terase a&#160;drželi Čmuchala, který chtěl do domu, ale nesměl, protože Linda měla hodné psy nerada.</p>
			<p class="MLP_text ParaOverride-1">„My jsme přijeli s&#160;matinkou omnibusem,“ říkali, „a zůstaneme u&#160;vás přes celé odpoledne. Přinesli jsme tetě Lindě marcipánový bochník. Pekla ho naše Minnie. Je samý oříšek.“</p>
			<p class="MLP_text ParaOverride-1">„Já jsem loupal mandle,“ řekl Pip. „Hmátl jsem do kastrolu s&#160;horkou vodou, vylovil je a&#160;zmáčkl a&#160;mandle vyletovaly ze slupek až do stropu. Viď, Ragsi?“</p>
			<p class="MLP_text ParaOverride-1">Rags přisvědčil. „Když u&#160;nás pečou koláče,“ mluvil Pip, „zůstaneme s&#160;Ragsem vždycky v&#160;kuchyni, já dostanu mísu a&#160;on lžíci a&#160;metlu na sníh. Nejlepší je piškotový dort. Ten je vám samá pěna.“</p>
			<p class="MLP_text ParaOverride-1">Sběhl s&#160;terasy na trávník, opřel ruce o&#160;trávu, nahnul se dopředu, ale stojku přece nepostavil.</p>
			<p class="MLP_text ParaOverride-1">„Ten trávník je hrbolatý,“ řekl. „Na stojku musí být rovina. U&#160;nás obejdu po rukou kolem celého baobabového stromu. Viď, Ragsi?“</p>
			<p class="MLP_text ParaOverride-1">„Skoro,“ hlesl Rags.</p>
			<p class="MLP_text ParaOverride-1">„Udělej stojku na terase. Ta je rovná,“ řekla Kezia.</p>
			<p class="MLP_text ParaOverride-1">„Ty chytrá,“ řekl Pip. „Ta se musí dělat na měkkém. Protože když se člověk převrátí a&#160;spadne dopředu, něco mu v&#160;zádech rupne a&#160;praskne. Tatíček mi to říkal.“</p>
			<p class="MLP_text ParaOverride-1">„Hrajme si na něco,“ řekla Kezia.</p>
			<p class="MLP_text ParaOverride-1">„Dobrá,“ vyhrkla Isabela, „zahrajme si na nemocnici. Já budu ošetřovatelka a&#160;Pip bude třeba doktor a&#160;ty, Lotka a&#160;Rags nemocní.“</p>
			<p class="MLP_text ParaOverride-1">Lotce se do toho nechtělo, protože posledně jí Pip něco vmáčkl do krku a&#160;hrozně to bolelo.</p>
			<p class="MLP_text ParaOverride-1">„Kyš, kyš,“ posmíval se Pip. „Vždyť to byla jenom šťáva z&#160;mandarinkové slupky.“</p>
			<p class="MLP_text ParaOverride-1">„Tak si hrajme na nóbl rodinu,“ řekla Isabela. „Pip bude tatínkem a&#160;vy budete naše milé dětičky.“</p>
			<p class="MLP_text ParaOverride-1">„Na nóbl rodinu si nerada hraji,“ řekla Kezia. „To musíme jít vždyc­ky za ruku do kostela, a&#160;když se vrátíme, hned jdeme spát.“</p>
			<p class="MLP_text ParaOverride-1">Najednou vytáhl Pip z&#160;kapsy usmrkaný kapesník. „Čmuchale! Sem pojď, panáčku,“ křikl na něho. Ale Čmuchal se jako obyčejně hleděl schlíple odkrást. Pip naň vyskočil a&#160;zmáčkl si ho koleny.</p>
			<p class="MLP_text ParaOverride-1">„Ragsi, drž mu pevně hlavu,“ řekl a&#160;uvázal Čmuchalovi na hlavu kapesník tak, že mu cíp nahoře směšně trčel.</p>
			<p class="MLP_text ParaOverride-1">„Nač to?“ zeptala se Lotka.</p>
			<p class="MLP_text ParaOverride-1">„Víš, to je, aby mu rostly uši víc u&#160;hlavy,“ řekl Pip. „Všem hafanům trčí uši dozadu. Ale Čmuchal je má trochu moc měkké.“</p>
			<p class="MLP_text ParaOverride-1">„Já vím,“ řekla Kezia. „Vždycky se mu tak odchlipují. A&#160;to je mi protivné.“</p>
			<p class="MLP_text ParaOverride-1">Čmuchal si lehl, pokusil se chabě stáhnout si tlapou kapesník, ale když to nešlo, ploužil se za dětmi a&#160;všecek se třásl hanbou.</p>
			<p id="_idParaDest-11" class="MLP_uroven3_nadpis ParaOverride-1">9</p>
			<p class="MLP_text_bez1radku ParaOverride-1">Přišel za nimi houpavým krokem Pat; v&#160;ruce držel sekerku, která se na slunci třpytila.</p>
			<p class="MLP_text ParaOverride-1">„Pojďte se mnou,“ řekl dětem, „já vám ukáži, jak stínají irští králové kachně hlavu.“</p>
			<p class="MLP_text ParaOverride-1">Ucouvli&#160;– nevěřili mu; Troutovi chlapci ostatně Pata ještě nikdy neviděli.</p>
			<p class="MLP_text ParaOverride-1">„Jen pojďte,“ domlouval jim a&#160;s&#160;úsměvem podával Kezii ruku.</p>
			<p class="MLP_text ParaOverride-1">„Hlavu opravdové kachny? Tam z&#160;pastviska?“</p>
			<p class="MLP_text ParaOverride-1">„Ano,“ řekl Pat. Vložila mu ruku do tvrdé, suché dlaně a&#160;Pat zastrčil sekeru za opasek a&#160;druhou napřáhl k&#160;Ragsovi. Měl rád malé děti.</p>
			<p class="MLP_text ParaOverride-1">„Já raději podržím Čmuchala za hlavu, kdyby snad tekla krev,“ řekl Pip, „protože jak uvidí krev, hrozně se rozlítí.“ Rozběhl se napřed a&#160;táhl Čmuchala za kapesník.</p>
			<p class="MLP_text ParaOverride-1">„Co myslíte, máme tam jít?“ zašeptala Isabela. „Vždyť jsme se nikoho neptaly.“</p>
			<p class="MLP_text ParaOverride-1">Na dolním konci ovocného sadu byla v&#160;laťkovém plotě vrátka. Za nimi byl příkrý břeh k&#160;mostu přes potok, a&#160;když se přes něj přešlo na druhý břeh, octl se člověk na kraji pastviska. Stará stáj na první louce byla proměněna v&#160;kurník. Slepice byly zatoulány po celé louce až k&#160;dolíku s&#160;hnojištěm, ale kachny se držely na potoce pod mostem.</p>
			<p class="MLP_text ParaOverride-1">Přes potok přečnívaly velké keře s&#160;rudým listím, žlutými květy a&#160;chumáči ostružin. Místy byl potok široký a&#160;mělký, jinde se zase přeléval do hlubokých tůněk se zpěněnými okraji a&#160;rejdivými bublinami. V&#160;těchto tůňkách se usadily velké bílé kachny a&#160;tam u&#160;břehů, zarostlých plevelem, plavaly a&#160;cákaly.</p>
			<p class="MLP_text ParaOverride-1">Plavaly sem a&#160;tam a&#160;načechrávaly si nádherná prsíčka a&#160;s&#160;nimi plavaly sem tam po potoce ještě jiné kachny se stejně nádhernými prsíčky a&#160;žlutými zobáky.</p>
			<p class="MLP_text ParaOverride-1">„Tamhle je to malé irské loďstvo,“ řekl Pat, „jen se koukněte na toho starého admirála, jaký má zelený krk, a&#160;na ocase má vlajkový stožár.“</p>
			<p class="MLP_text ParaOverride-1">Vytáhl z&#160;kapsy hrst zrní a&#160;pustil se loudavě ke kurníku; slaměný klobouk s&#160;natrženou střechou si stáhl do očí.</p>
			<p class="MLP_text ParaOverride-1">„Li! Li-li-li-li-“ volal.</p>
			<p class="MLP_text ParaOverride-1">„Kva! Kva-kva-kva-kva-“ odpovídaly kachny, zamířily k&#160;břehu, mávaly křídly a&#160;drápaly se z&#160;vody a&#160;dlouhým kolébavým pochodem táhly za ním. Vábil je, dělal, jako by rozhazoval zrní, potřásal jím v&#160;hrsti a&#160;volal na ně, až se kolem něho shlukly do bílého chumáče.</p>
			<p class="MLP_text ParaOverride-1">Slepice zaslechly zdaleka ten rámus a&#160;hned se také po pastvisku sbíhaly&#160;– hlavu vystrkovaly dopředu, rozpínaly křídla a&#160;nohy táhly hloupě za sebou, jak to slepice umějí; přibíhaly a&#160;durdily se.</p>
			<p class="MLP_text ParaOverride-1">Tu rozhodil Pat zrní a&#160;kachny je žravě sezobávaly. Hbitě se shýbl, popadl dvě, pod každou paži si dal jednu a&#160;rázným krokem šel k&#160;dětem. Všechny kromě Pipa se polekaly jejich trčících hlav a&#160;vy­kulených očí.</p>
			<p class="MLP_text ParaOverride-1">„Pojďte, vy blázínci,“ křikl na ně, „vždyť nekoušou. Nemají zuby. Mají v&#160;zobáku jen tyhle dvě dírky, a&#160;těma dýchají.“</p>
			<p class="MLP_text ParaOverride-1">„Podržte mi, prosím vás, jednu, než tu druhou odpravím,“ řekl Pat. Pip pustil Čmuchala. „Beze všeho. Beze všeho. Dejte mi jednu. Aťsi sebou škube, mně je to jedno.“</p>
			<p class="MLP_text ParaOverride-1">Když mu dal Pat do náručí ten bílý žok, div se nerozplakal radostí.</p>
			<p class="MLP_text ParaOverride-1">U&#160;dvířek do kurníka byl starý špalek. Pat chmátl kachnu za nohy, položil ji na špalek a&#160;vzápětí švihl sekerou a&#160;hlava odlétla od špalku. Krev mu vytryskla přes peří až na ruku.</p>
			<p class="MLP_text ParaOverride-1">Když uviděly děti krev, už se nebály. Shlukly se kolem něho a&#160;vřískaly. Dokonce přiběhla i&#160;Isabela a&#160;křičela: „Krev! Krev!“ Pip nadobro zapomněl na svou kachnu. Odhodil ji a&#160;hulákal: „Já jsem to viděl! Já jsem to viděl,“ a&#160;poskakoval kolem špalku.</p>
			<p class="MLP_text ParaOverride-1">Rags, jemuž zbledly líce jako pergamen, přiběhl k&#160;hlavičce, vystrčil prst, jako by se jí chtěl dotknout, potom jím zase couvl a&#160;znovu jej vystrčil. Všecek se třásl.</p>
			<p class="MLP_text ParaOverride-1">I&#160;Lotka, polekaná Lotička, se dala do smíchu, ukazovala na kachnu a&#160;pištěla: „Koukej, Kezie, koukej.“</p>
			<p class="MLP_text ParaOverride-1">„Dejte pozor!“ křikl Pat. Postavil kachní tělo a&#160;to se začalo kolébat&#160;– tam, kde kdysi byla hlava, stříkala z&#160;něho krev&#160;– a&#160;bez hlesu šmaťchalo k&#160;příkrému břehu nad potokem… To byl vrcholný zázrak.</p>
			<p class="MLP_text ParaOverride-1">„Vidíte to? Vidíte to?“ křičel Pip. Rejdil mezi děvčaty a&#160;tahal je za zástěry.</p>
			<p class="MLP_text ParaOverride-1">„Je to jako malá lokomotiva. Jako nějaká legrační lokomotiva,“ vypískla Isabela.</p>
			<p class="MLP_text ParaOverride-1">Ale Kezia se náhle vrhla k&#160;Patovi, obemkla mu nohy a&#160;hlavu mu pevně zaryla do kolen.</p>
			<p class="MLP_text ParaOverride-1">„Dejte jí hlavu zpátky! Dejte jí hlavu zpátky!“ vřeštěla.</p>
			<p class="MLP_text ParaOverride-1">Když se shýbl, aby ji odstrčil, nepustila ho, ani neodtáhla hlavu. Držela se ho vší silou a&#160;vzlykala: „Hlavu zpátky! Hlavu zpátky!“, až se to rozléhalo jako nějaké divné škytání.</p>
			<p class="MLP_text ParaOverride-1">„Už se zastavila. Převalila se. Je po ní,“ řekl Pip.</p>
			<p class="MLP_text ParaOverride-1">Pat si přitáhl Kezii do náručí. Slaměný klobouček jí spadl z&#160;hlavy, ale nenechala si pohlédnout do obličeje. Ne, přitiskla se mu obličejem k&#160;rameni a&#160;ruce mu sepjala kolem krku.</p>
			<p class="MLP_text ParaOverride-1">Děti přestaly právě tak náhle vřískat, jako začaly. Stály kolem mrtvé kachny. Rags se už hlavy nebál. Klekl si a&#160;pohladil ji.</p>
			<p class="MLP_text ParaOverride-1">„Myslím, že ta hlava ještě není mrtva,“ řekl. „Co myslíte, zůstala by na živu, kdybych jí dal napít?“</p>
			<p class="MLP_text ParaOverride-1">Ale Pip se naň dopálil: „Ale jdi! Ty děcko!“ Hvízdl na Čmuchala a&#160;odešel.</p>
			<p class="MLP_text ParaOverride-1">Když přistoupila Isabela k&#160;Lotce, Lotka sebou uškubla.</p>
			<p class="MLP_text ParaOverride-1">„Pročpak na mne, Isabelo, pořád saháš?“</p>
			<p class="MLP_text ParaOverride-1">„No tak,“ řekl Pat Kezii. „Copak je, slečinko?“</p>
			<p class="MLP_text ParaOverride-1">Natáhla ruce a&#160;sáhla mu na uši. Něco nahmatala. Zvolna zdvihla roztřesený obličej a&#160;podívala se. Pat měl v&#160;uších zlaté náušničky. To vůbec nevěděla, že muži nosí náušnice. Velmi nad tím užasla.</p>
			<p class="MLP_text ParaOverride-1">„Dají se nasazovat a&#160;sundávat?“ otázala se stísněným hlasem.</p>
			<p id="_idParaDest-12" class="MLP_uroven3_nadpis ParaOverride-1">10</p>
			<p class="MLP_text_bez1radku ParaOverride-1">Tam doma v&#160;teplé uklizené kuchyni chystala služka Alice svačinu. Byla „vyfrnknuta“. Měla na sobě šaty z&#160;černé vlněné látky, začpělé pod paží, bílou zástěru jako široký arch papíru, a&#160;ve vlasech krajkovou stužku, připíchnutou dvěma jantarovými vlásenkami. Přezula si též pohodlné pletené bačkory a&#160;obula si kožené, které ji na malíku tlačily přímo hrozně na kuří oko…</p>
			<p class="MLP_text ParaOverride-1">V&#160;kuchyni bylo teplo. Masařka bzučela, z&#160;kotle se valila běloučká pára, a&#160;jak voda bublala, víko ustavičně drnčelo. V&#160;teplém vzduchu tikaly zvolna a&#160;rozvážně hodiny, jako když stařena plete a&#160;cinká jehlicemi, a&#160;občas&#160;– bůhví proč, venku přece ani nezafouklo&#160;– roleta vylítla ven a&#160;zase zpátky a&#160;ťukla do okna.</p>
			<p class="MLP_text ParaOverride-1">Alice dělala řeřišnicové chlebíčky. Na stole měla hroudu másla, bochník chleba a&#160;v&#160;bílém šátku hromádku řeřišnice.</p>
			<p class="MLP_text ParaOverride-1">Ale o&#160;talíř s&#160;máslem měla opřenu špinavou, zamaštěnou knížku s&#160;rozviklaným hřbetem a&#160;ohnutými rohy, a&#160;jak třela máslo, četla:</p>
			<p class="MLP_text ParaOverride-1">„Šváby táhnoucí pohřební vůz viděti je zlé znamení. Znamená smrt někoho blízkého nebo drahého, buď otce, manžela, bratra, syna, nebo ženicha. Šváby pozpátku lézti viděti znamená smrt z&#160;uhoření nebo pádu z&#160;velké výšky, na příklad ze schodů, z&#160;lešení ap.</p>
			<p class="MLP_text ParaOverride-1">Pavouky po sobě lézti viděti je dobré znamení. Znamená mnoho peněz v&#160;nejbližší době. U&#160;těhotné možno se nadáti lehkého slehnutí. V&#160;šestém měsíci dlužno však vystříhati se darovaných plžů a&#160;raků…“</p>
			<p class="MLP_verse_-I-_-12-12- ParaOverride-1">„Co ptáků je tu na větvích…“</p>
			<p class="MLP_text ParaOverride-1">Aby do toho! Už zas slečna Beryl! Alice pustila nůž a&#160;zastrčila snář pod talíř s&#160;máslem. Ale neměla už kdy dobře ho schovat. Beryl vběhla do kuchyně a&#160;rovnou ke stolu a&#160;kápla zrovna na ty umaštěné oslí rohy. Alice viděla, jak se slečna Beryl významně usmála, vyhrnula obočí a&#160;zabodla do snáře zrak, jako by si nebyla jista, co to asi je. Umínila si, že když se jí slečna Beryl na to zeptá, odpoví jí: „To se jich, slečinko, vůbec netejká.“ Věděla však, že se jí slečna Beryl nezeptá.</p>
			<p class="MLP_text ParaOverride-1">Alice byla vlastně mírné stvoření, ale měla v&#160;zásobě úžasná odseknutí na otázky, o&#160;kterých věděla, že jí je nikdo nedá. Sestavovat je a&#160;přemílat znovu a&#160;znovu v&#160;hlavě jí působilo zrovna takové potěšení, jako kdyby je vyřkla. Jenom to ji udržovalo při životě i&#160;na takových místech, kde ji tak sekýrovali, že si ani netroufala ulehnout s&#160;krabičkou sirek na židli vedle sebe, aby jim, jak se říká, ve spaní ne­ukousala hlavičky.</p>
			<p class="MLP_text ParaOverride-1">„Poslyšte, Alice,“ řekla slečna Beryl. „K&#160;svačině budeme mít hosta, ohřejte tedy, prosím, ty režné placky od včerejška. A&#160;dejte na stůl také ovocné řezy a&#160;bábovku. A&#160;nezapomeňte dát pod talíře dečky&#160;– ano? Včera jste zapomněla a&#160;svačina vypadala tak ošklivě a&#160;sprostě. A&#160;ještě něco, Alice, nedávejte už k&#160;svačině na čajovou konvici ten hrozně starý růžově zelený příklop. Ten je jen na ráno. Vlastně by se měl nechávat jen do kuchyně&#160;– je už tak chatrný, a&#160;docela čpí. Dejte na stůl ten japonský. Rozuměla jste, co?“</p>
			<p class="MLP_text ParaOverride-1">Slečna Beryl domluvila.</p>
			<p class="MLP_verse_-I-_-12-12- ParaOverride-1">„Vesele pěje každý z&#160;nich…“</p>
			<p class="MLP_text_bez1radku ParaOverride-1">zpívala, když vycházela z&#160;kuchyně, a&#160;měla radost z&#160;toho, jak to s&#160;Alicí řízně umí.</p>
			<p class="MLP_text ParaOverride-1">Ach, Alice zuřila. Není taková, aby se jí nemohlo nic říci, ale tón, jakým s&#160;ní mluví slečna Beryl, ten nesnese. Ne, nesnese. Jak se říká, všechno se v&#160;ní vzpříčí a&#160;celá se třese. U&#160;slečny Beryl je nejprotivnější, že ji tak ponižuje. Mluví s&#160;Alicí zvláštním hlasem, jako by tam Alice ani nebyla; a&#160;nikdy se na ni nerozzlobí&#160;– ne, nikdy. I&#160;když třeba Alice něco upustí nebo na něco důležitého zapomene, slečna Beryl jako by s&#160;tím už předem počítala.</p>
			<p class="MLP_text ParaOverride-1">„Prosím vás pěkně, paní Burnellová,“ říkala pomyslná Alice, když mazala na placky máslo, „ať mi raděj slečna Beryl neporoučí. Jsem třeba jen sprostá holka, která neumí hrát na kytaru, ale…“</p>
			<p class="MLP_text ParaOverride-1">Tato poslední špička se jí tak zalíbila, že se zase uklidnila.</p>
			<p class="MLP_text ParaOverride-1">Když otvírala dveře do jídelny, zaslechla: „Nezbude než rukávy nadobro ustřihnout a&#160;místo nich vsadit přes ramena široký pruh černého atlasu…“</p>
			<p id="_idParaDest-13" class="MLP_uroven3_nadpis ParaOverride-1">11</p>
			<p class="MLP_text_bez1radku ParaOverride-1">Když postavila Alice kachnu před Stanleye Burnella, kachna vůbec nevypadala na to, že by byla někdy měla hlavu. Ležela na modré míse s&#160;krásně do zlatova opečenou rezignací&#160;– nohy měla svázány provázkem a&#160;kolem dokola byla ověnčena kuličkami nádivky.</p>
			<p class="MLP_text ParaOverride-1">Bylo těžko říci, která z&#160;nich byla na pohled víc do zlatova opečena, zdali Alice či kachna; obě měly sytou barvu a&#160;obě byly stejně blyštivé a&#160;zaoblené. Jenže Alice byla sytě rudá a&#160;kachna, ta byla zase mahagonová.</p>
			<p class="MLP_text ParaOverride-1">Burnell přelétl zrakem ostří dranžírovacího nože. Zakládal si na svém dranžírování, na tom, jak mistrovsky to dovede. Viděl nerad, když dranžírovala žena, ženské to dělají příliš pomalu a&#160;je jim to, zdá se, jedno, jak potom maso vypadá. To on zase ne; dával si na tom vždy hodně záležet, když krájel tenounké plátky studeného hovězího, tak akorát silná kolečka skopového, nebo když s&#160;bezvadnou přesností rozkrajoval kuře nebo kachnu…</p>
			<p class="MLP_text ParaOverride-1">„To je první kus z&#160;domácího chovu?“ otázal se, třebaže dobře věděl, že je.</p>
			<p class="MLP_text ParaOverride-1">„Ano, nepřišel řezník. Zjistily jsme, že chodí jen dvakrát za týden.“</p>
			<p class="MLP_text ParaOverride-1">Ale omlouvat se bylo zbytečné. Byla to báječná kachna. To ani nebylo maso, to byla jakási přenádherná huspenina. „Otec by prohlásil,“ řekl Burnell, „že to byl jistě jeden z&#160;těch opeřenců, kterým matka v&#160;dětství hrávala na flétnu. A&#160;sladké melodie toho libozvučného nástroje tak zapůsobily na duši útlého mláděte… Nechceš ještě, Beryl? My dva jediní z&#160;celého domu máme pořádný smysl pro jídlo. Jsem ochoten prohlásit třeba přísežně, že mám rád dobré jídlo.“</p>
			<p class="MLP_text ParaOverride-1">Čaj se podával v&#160;saloně a&#160;Beryl, která se bůhví proč chovala k&#160;Stanleyovi, co přijel domů, velmi roztomile, navrhla, aby si zahráli cribbage. Usedli ke stolku u&#160;otevřeného okna. Paní Fairfieldová zmizela a&#160;Linda ležela v&#160;houpací židli s&#160;rukama za hlavou a&#160;pohupovala se.</p>
			<p class="MLP_text ParaOverride-1">„Lindo, ty nepotřebuješ světlo, viď?“ řekla Beryl. Posunula velkou lampu tak, že seděla v&#160;jejím měkkém světle.</p>
			<p class="MLP_text ParaOverride-1">Jak daleko připadali Lindě oba dva, když tak seděla a&#160;houpala se. Zelený stolek, lesklé karty, Stanleyovy velké ruce a&#160;Beryliny maličké, to všechno jako by tvořilo jedinou tajemnou hudební větu. Stanley, v&#160;svých tmavých šatech tak mohutný a&#160;statný, si klidně hověl a&#160;Beryl pohazovala svou světlou kšticí a&#160;špulila rty. Kolem krku měla proti svému zvyku sametovou stužku. Jaksi ji to celou měnilo&#160;– dodávalo to jejímu obličeji jiný vzhled&#160;– ale půvabný, tak usoudila Linda. V&#160;pokoji voněly arony; v&#160;krbu jich stály dva velké džbány.</p>
			<p class="MLP_text ParaOverride-1">„Patnáct dva&#160;– patnáct čtyři&#160;– a&#160;párek je šest a&#160;trojka je devět,“ řekl Stanley tak rozvážně, jako by počítal ovce.</p>
			<p class="MLP_text ParaOverride-1">„Já mám jen dva párky,“ řekla Beryl a&#160;zatvářila se nešťastně, neboť věděla, jak rád Stanley vyhrává.</p>
			<p class="MLP_text ParaOverride-1">Zapichovací kolíky na označování bodů ve hře jsou jako dvě osůb­ky, které jdou spolu po cestě; na zatáčce ostře zahnou a&#160;zase se vracejí. Pronásledují se. Neštvou se tuze vpřed, spíše chtějí být poblíž, aby mohly spolu hovořit&#160;– snad chtějí být jen blízko sebe, tak je to.</p>
			<p class="MLP_text ParaOverride-1">Jenže jeden z&#160;nich je stále nedočkavý, a&#160;když už druhý dochází, hned poskočí dopředu a&#160;nedá si říci. Snad se ten bílý kolík bojí červeného, nebo je snad tak bezcitný, že neposkytne druhému ani čas, aby promluvil…</p>
			<p class="MLP_text ParaOverride-1">Beryl měla ve výstřihu kytičku macešek, a&#160;když se jednu chvíli octly kolíky vedle sebe, naklonila se nad ně a&#160;macešky jí vypadly a&#160;přikryly je.</p>
			<p class="MLP_text ParaOverride-1">„Věčná škoda,“ řekla, když zdvihla macešky. „Zrovna když by si byli mohli padnout do náručí.“</p>
			<p class="MLP_text ParaOverride-1">„Sbohem, děvče,“ zasmál se Stanley a&#160;červený kolík už zase poskočil.</p>
			<p class="MLP_text ParaOverride-1">Salon byl dlouhý a&#160;úzký a&#160;vedly z&#160;něho zasklené dveře na terasu. Na žlutých tapetách byl vzorek s&#160;pozlacenými růžemi a&#160;nábytek z&#160;majetku staré paní Fairfieldové byl tmavý a&#160;jednoduchý. O&#160;stěnu se opíralo malé piano, jehož vyřezávaná přední deska byla podložena žlutým vyšívaným hedvábím. Nad ním visel olejový obrázek velkého chumáče jakoby žasnoucích barvínků, který namalovala Beryl. Každý kvítek byl veliký jako miska a&#160;uprostřed měl jakoby užaslé, černě lemované oko. Ale salon ještě nebyl zařízen. Stanley si vzal do hlavy, že opatří chesterfieldskou pohovku a&#160;dvě pořádná křesla. Lindě se salon lépe zamlouval takto…</p>
			<p class="MLP_text ParaOverride-1">Oknem vlétly dvě velké můry a&#160;zakroužily kolem lampy.</p>
			<p class="MLP_text ParaOverride-1">„Odlétněte, než bude pozdě. Odlétněte zase ven.“</p>
			<p class="MLP_text ParaOverride-1">Kroužily kolem dokola; jako by na svých tichých křídlech přinášely dovnitř klid a&#160;měsíční záři…</p>
			<p class="MLP_text ParaOverride-1">„Já mám dva krále,“ řekl Stanley. „Hodí se ti to?“</p>
			<p class="MLP_text ParaOverride-1">„Proč ne,“ řekla Beryl.</p>
			<p class="MLP_text ParaOverride-1">Linda se přestala houpat a&#160;vstala. Stanley se po ní ohlédl.</p>
			<p class="MLP_text ParaOverride-1">„Je ti něco, zlatíčko?“</p>
			<p class="MLP_text ParaOverride-1">„Ne, nic. Jdu za maminkou.“</p>
			<p class="MLP_text ParaOverride-1">Vyšla ze salonu, stoupla si pod schody a&#160;zavolala, ale matka se jí ozvala z&#160;terasy.</p>
			<p class="MLP_text ParaOverride-1">Měsíc, který Lotka s&#160;Kezií viděly z&#160;povozníkova valníku, byl zrovna v&#160;úplňku a&#160;dům, zahrada, stařena i&#160;Linda se stápěly v&#160;oslnivé záři.</p>
			<p class="MLP_text ParaOverride-1">„Dívala jsem se na aloi,“ řekla paní Fairfieldová. „Myslím, že letos rozkvete. Pohleď tamhle na vrcholek. Jsou to pupeny, nebo je to jen tím světlem?“</p>
			<p class="MLP_text ParaOverride-1">Jak tam stály na schodech, vysoký travnatý násep, na němž aloe spočívala, vzdouval se jako vlna a&#160;aloe na něm plynula jako loď se zdviženými vesly. Na zdvižených veslech ulpívala jasná měsíční záře jako voda a&#160;zelená vlna se třpytila rosou.</p>
			<p class="MLP_text ParaOverride-1">„Máš také ten pocit,“ řekla Linda a&#160;mluvila na matku tím zvláštním hlasem, jímž spolu hovoří ženy v&#160;noci, jako by mluvily ze spaní nebo odněkud z&#160;jeskyně&#160;– „Nemáš pocit, že připlouvá k&#160;nám?“</p>
			<p class="MLP_text ParaOverride-1">Zdálo se jí, že ji vytáhli ze studené vody na tu loď se zdviženými vesly a&#160;pučícím stěžněm. A&#160;tu vesla ráz naráz zabrala. Odjížděli daleko až za vrcholky zahradních stromů, za louky i&#160;keře za nimi. Och, slyšela se, jak volá na veslaře: „Rychleji! Rychleji!“</p>
			<p class="MLP_text ParaOverride-1">Ten sen byl mnohem skutečnější než to, že se spolu vrátí do domu, kde spí děti a&#160;kde Stanley a&#160;Beryl hrají cribbage.</p>
			<p class="MLP_text ParaOverride-1">„Myslím, že jsou to pupeny,“ řekla. „Pojďme, mami, do zahrady. Ta aloe se mi líbí. Líbí se mi zde ze všeho nejvíce. Jsem přesvědčena, že se na ni budu pamatovat ještě dávno potom, když už na všechno ostatní zapomenu.“</p>
			<p class="MLP_text ParaOverride-1">Položila matce ruku na rámě a&#160;šly spolu po schodech kolem ostrůvku až na hlavní alej, která vedla k&#160;přední bráně.</p>
			<p class="MLP_text ParaOverride-1">Když se zadívala na aloi zdola, uviděla dlouhé špičaté ostny, lemující její listy, až jí nad tím srdce strnulo… Líbily se jí zvlášť ty dlouhé špičaté ostny… Přiblížit se k&#160;té lodi nebo ji sledovat, to si nikdo netroufne.</p>
			<p class="MLP_text ParaOverride-1">„Ani můj novofoundlanďan,“ napadlo ji, „kterého mám ve dne tak ráda.“</p>
			<p class="MLP_text ParaOverride-1">Má ho vskutku velmi ráda, zahrnuje ho samou láskou a&#160;obdivem a&#160;úctou. Ach, jako nikoho na světě. Zná ho do nejmenších záhybů. Je vtělená pravdomluvnost a&#160;poctivost a&#160;při všech svých praktických zkušenostech je hrozně prostoduchý, hned se rozzáří, hned se zas urazí.</p>
			<p class="MLP_text ParaOverride-1">Kdyby se jen po ní tak nesápal a&#160;nehafal na ni a&#160;nedíval se na ni tím dychtivým, oddaným pohledem! Je na ni příliš silný; už od malička nemá ráda, když někdo na ni doráží. Někdy ji děsí&#160;– opravdu děsí. Jen tak tak, že pronikavě nezavřískne: „Ty mě přivádíš do hrobu.“ Tu mívá chuť říkat mu nejsprostší, nejhnusnější věci…</p>
			<p class="MLP_text ParaOverride-1">„Vždyť víš, jak jsem slaboučká. Víš stejně jako já, že mám churavé srdce a&#160;že mohu každou chvíli umřít. Přivedla jsem už na svět tři pořádné cvalíky…“</p>
			<p class="MLP_text ParaOverride-1">Ano, ano, je to pravda. Linda utrhla ruku s&#160;matčiny paže. Při vší lásce a&#160;obdivu a&#160;úctě ho přece jen nenávidí. Ach, jak je k&#160;ní vždycky po takových věcech něžný, jak poddajný, jak ohleduplný. Všechno by pro ni učinil; otročil by jí… Linda se slyšela, jak říká slabým hlasem:</p>
			<p class="MLP_text ParaOverride-1">„Stanley, rozsviť mi laskavě svíčku.“</p>
			<p class="MLP_text ParaOverride-1">A&#160;slyšela ho, jak jí vesele odpovídá. „To víš, zlatíčko.“ A&#160;už skáče z&#160;postele, jako by pro ni chtěl skočit na měsíc.</p>
			<p class="MLP_text ParaOverride-1">Nikdy jí to nebylo tak zřejmé jako v&#160;tu chvíli. Tu jsou všechny city, které k&#160;němu chová, zřetelné a&#160;určité a&#160;všechny stejně pravdivé. A&#160;tu zase je ten druhý, zrovna tak skutečný cit&#160;– záští. Hned by své city složila do balíčků a&#160;odevzdala je Stanleyovi. Podá mu i&#160;ten poslední a&#160;překvapí ho jím. Už ho vidí, jak ho otvírá a&#160;poulí na něj oči…</p>
			<p class="MLP_text ParaOverride-1">Hladila se po založených rukou a&#160;potichu se rozesmála. Život je tak bláznivý&#160;– k&#160;smíchu, přímo k&#160;smíchu. A&#160;k&#160;čemu je vůbec u&#160;ní ta šílená touha žít? Vždyť je to opravdu šílená touha, přemýšlela s&#160;uštěpačným smíchem.</p>
			<p class="MLP_text ParaOverride-1">„Nač se tak něžně opatruji? Budu rodit stále děti a&#160;Stanley bude stále vydělávat a&#160;děti budou stále větší a&#160;větší budou také zahrady, a&#160;v&#160;nich budu mít na vybranou celé flotily aloí.“</p>
			<p class="MLP_text ParaOverride-1">Procházela se se sklopenou hlavou a&#160;na nic nehleděla. Tu náhle zvedla zrak a&#160;rozhlédla se. Stály u&#160;červenobílých kaméliových stromů. Jak krásné je husté tmavé listí, světle žíhané, a&#160;mezi nimi posazené kulaté květy jako červenobílí ptáci. Linda utrhla kousek sporýše, rozemnula jej a&#160;napřáhla ruku k&#160;matce.</p>
			<p class="MLP_text ParaOverride-1">„To je lahoda,“ řekla stařena. „Je ti zima, děvečko? Ty se třeseš. Ano, ruce máš studené. Pojďme raději domů.“</p>
			<p class="MLP_text ParaOverride-1">„Nač jsi myslila?“ řekla Linda. „Pověz mi.“</p>
			<p class="MLP_text ParaOverride-1">„Vlastně jsem na nic nemyslila. Když jsme šly kolem sadu, přemýšlela jsem, jak asi vypadají ovocné stromy a&#160;budeme-li na podzim hodně zavařovat. V&#160;zelinářské zahradě jsou nádherné zdravé rybízy. Dnes jsem si jich všimla. Ráda bych ty police ve špížce pořádně zásobila naší zavařeninou…“</p>
			<p id="_idParaDest-14" class="MLP_uroven3_nadpis ParaOverride-1">12</p>
			<p class="MLP_dopis_bez1radku_-I- ParaOverride-1">„Má drahá Nan,</p>
			<p class="MLP_dopis_bez1radku_-I- ParaOverride-1">nemysli si o&#160;mně, že jsem tak nafoukaná, protože jsem Ti dosud nenapsala. Neměla jsem, má milá, ještě volné chvilky a&#160;jsem dosud tak utahaná, že sotva udržím pero v&#160;ruce.</p>
			<p class="MLP_dopis_-I- ParaOverride-1">Tak se tedy ta hrozná věc přece stala. Skutečně jsme opustili vír velkoměsta a&#160;nevím, zdali se tam ještě někdy vrátíme, protože švagr koupil tento dům, jak říká, ‚se vším příslušenstvím‘.</p>
			<p class="MLP_dopis_-I- ParaOverride-1">Po jedné stránce se mi tím ovšem hrozně ulevilo, protože co u&#160;nich bydlím, stále vyhrožoval, že se usadí na venkově&#160;– a&#160;to musím říci, ten dům se zahradou je hrozně hezký&#160;– je milionkrát lepší než nějaká hrozná špelunka v&#160;městě.</p>
			<p class="MLP_dopis_-I- ParaOverride-1">Ale jsem tu, má milá, pohřbena. To slovo pohřbena ještě nic nevystihuje.</p>
			<p class="MLP_dopis_-I- ParaOverride-1">Máme sice sousedy, ale jsou to samí sedláci&#160;– takoví klackové, kteří po celý den jenom dojí, a&#160;dvě příšerné ženské s&#160;králičími zuby, které nám při stěhování přinesly trochu placek a&#160;nabídly se, že nám rády pomohou. Ale sestra, která žije na míli daleko od nás, nezná tu živé duše, a&#160;tak jsem přesvědčena, že ani my se tu s&#160;nikým neseznámíme. To je jisté, že z&#160;města sem za námi nikdo jezdit nebude. Jezdí tu sice omnibus, ale je to taková hrozná rachotina s&#160;černými koženými sedadly, že by v&#160;ní žádný normální člověk za nic na světě neujel šest mil.</p>
			<p class="MLP_dopis_-I- ParaOverride-1">To je život. Smutný konec to potkal chudinku Beryl. Za pár let bude ze mne příšerná stará škatule a&#160;přijdu za tebou ve voskovaném plášti a&#160;na hlavě budu mít námořnický klobouk, přivázaný hedvábným cestovním šálem. Hezounké!</p>
			<p class="MLP_dopis_-I- ParaOverride-1">Stanley říká, že když jsme se usadili&#160;– a&#160;po tom strašném týdnu, jaký jsem ještě nezažila, jsme už vskutku usazeni&#160;– přivede sem vždycky v&#160;sobotu odpoledne na tenis několik známých z&#160;klubu. Už dnes nám slíbil dva&#160;– to bude něco! Jenže kdybys, má milá, viděla Stanleyovy známé z&#160;klubu… obtloustlí, takoví, že bez vesty vypadají náramně neslušně&#160;– prsty na nohou mívají pokřiveny&#160;– když se chodí po kurtu v&#160;bílých střevících, je to tak nápadné. A&#160;co chvíle si potahují kalhoty&#160;– vždyť to znáš&#160;– a&#160;třískají raketami po samých mátohách.</p>
			<p class="MLP_dopis_-I- ParaOverride-1">Loni v&#160;létě jsem s&#160;nimi v&#160;klubu hrávala a&#160;budeš jistě hned vědět, co jsou zač, když ti řeknu, že když jsem tam byla asi tak po třetí, všichni mi říkali slečno Beryl. Trudno je na světě. Mamince se tu velmi líbí, jenže až já budu tak stará jako maminka, budu také ráda vysedávat na sluníčku a&#160;loupat do mísy hrách. Ale teď ještě ne&#160;– ne&#160;– ne.</p>
			<p class="MLP_dopis_-I- ParaOverride-1">Co si o&#160;tom všem myslí Linda, o&#160;tom nemám jako obyčejně potuchy. Je stále stejně záhadná…</p>
			<p class="MLP_dopis_-I- ParaOverride-1">Má milá, znáš ty mé bílé saténové šaty! Vypárala jsem z&#160;nich rukávy a&#160;na ramena jsem si dala pruhy z&#160;černého atlasu a&#160;dva rudé máky z&#160;chapeau<span class="CharOverride-1"><span id="footnote-001-backlink"><a class="_idFootnoteLink _idGenColorInherit" href="../Text/blaho_a_jine_povidky_006.xhtml#footnote-001">3</a></span></span> mé milené sestry. Podařily se mi, ale kdy je navléknu, to nevím.“</p>
			<p class="MLP_text_-12-0- ParaOverride-1">Beryl psala tento dopis u&#160;stolku ve svém pokoji. Po jedné stránce je to ovšem všechno pravda, ale na druhé straně je to zase ukrutná hloupost a&#160;ani zbla tomu nevěří. Ne, tak to není. Cítí to všechno, ale ne tak.</p>
			<p class="MLP_text ParaOverride-1">To její druhá bytost napsala ten dopis, její vlastní bytost to nejen nudí, nýbrž přímo pohoršuje.</p>
			<p class="MLP_text ParaOverride-1">„Povídavý a&#160;pitomý,“ řekla její vlastní bytost. A&#160;přece věděla, že jej odešle a&#160;že bude Nan vždycky psát takové tlachy. Je to vlastně jen slaboučká ukázka dopisů, jaké zpravidla píše.</p>
			<p class="MLP_text ParaOverride-1">Beryl se opřela lokty o&#160;stůl a&#160;přečetla si dopis znovu. Z&#160;listu jako by k&#160;ní doléhal hlas toho dopisu. Slábl jako vysoký, prudce vyrážený hlas v&#160;telefonu s&#160;jakýmsi podrážděným nádechem. Ach, jak se jí dnes hnusí!</p>
			<p class="MLP_text ParaOverride-1">„Ty máš v&#160;sobě vždycky tolik ohně,“ říkala jí Nan Pymová. „Proto na tebe mužští tak jdou.“ Na Nan, která byla statné brunátné děvčisko s&#160;tučnými kýtami, mužští vůbec nešli, a&#160;tak dodávala drobet smutně: „Nechápu jenom, jak to dokážeš. Ty už to nejspíš máš v&#160;povaze.“</p>
			<p class="MLP_text ParaOverride-1">Nesmysl. Pitomost. Vždyť to vůbec nemá v&#160;povaze. Pane na nebi, kdyby se tak někdy ukázala před Nan Pymovou, jaká je ve skutečnosti, Nannie by leknutím vyskočila z&#160;okna… Má milá, znáš ty mé bílé saténové… Beryl sklapla dopisní mapu.</p>
			<p class="MLP_text ParaOverride-1">Vyskočila a&#160;zpola vědomky a&#160;zpola nevědomky byla puzena k&#160;zrcadlu.</p>
			<p class="MLP_text ParaOverride-1">Stála tam štíhlá dívka v&#160;bílých šatech&#160;– v&#160;bílé šerkové sukni a&#160;v&#160;bílé hedvábné blůze, útlé boky pevně utaženy řemenem.</p>
			<p class="MLP_text ParaOverride-1">Obličej má srdcovitý, široké čelo a&#160;špičatou bradu&#160;– ale ne zase příliš špičatou. Oči, oči, ty jsou na ní nejlepší, mají takovou nezvyklou barvu&#160;– zelenavě modrou se zlatými tečkami.</p>
			<p class="MLP_text ParaOverride-1">Má krásné černé obočí a&#160;dlouhé brvy&#160;– tak dlouhé, že když jí spočívají na lících, přímo se na nich odráží světlo, jak jí kdysi někdo řekl.</p>
			<p class="MLP_text ParaOverride-1">Ústa má dosti velká. Příliš velká? To zase ne. Spodní ret jí poněkud přečnívá, cucává si jej tak, že je to&#160;– jak jí zas někdo jiný řekl&#160;– přímo kouzelné.</p>
			<p class="MLP_text ParaOverride-1">Nos, ten je u&#160;ní nejhorší. Ne že by byl škaredý. Ale není ani zdaleka tak pěkný jako Lindin. Linda, ta má opravdu skvělý nosík. Její je rozpláclý&#160;– ne nějak zvlášť. A&#160;nejspíš tu rozpláclost ještě přepíná jen proto, že je to její nos, a&#160;ona se soudí tak přísně. Zmáčkla si jej palcem a&#160;ukazováčkem a&#160;drobet se ušklíbla.</p>
			<p class="MLP_text ParaOverride-1">Krásné, krásné vlasy. A&#160;co jich je. Mají barvu právě spadlého listí, jsou hnědé a&#160;rudé a&#160;zahrávají do žluta. Když si je splete do dlouhého copu, cítí je v&#160;kříži, jak jsou těžké, když skloní hlavu dozadu, a&#160;ráda je mívá rozpuštěny na nahých ramenou. „Ano, už je to tak, má milá, jsi opravdu rozkošné stvořeníčko.“</p>
			<p class="MLP_text ParaOverride-1">Při těch slovech se jí vzedmula hruď, samou rozkoší hluboce vdechla a&#160;přivřela oči.</p>
			<p class="MLP_text ParaOverride-1">Ale jak se tak dívala, úsměv jí vyprchal se rtů i&#160;z&#160;očí. Ach bože, už zase je v&#160;tom, už zase hraje tu starou komedii. Neupřímná&#160;– jako vždycky neupřímná. Neupřímná, jako když psala Nan Pymové. Ne­upřímná i&#160;teď, když je sama.</p>
			<p class="MLP_text ParaOverride-1">Co s&#160;ní má ten tvor v&#160;zrcadle společného a&#160;proč tak upřeně hledí? Svezla se k&#160;boku postele a&#160;hlavu zabořila do paží.</p>
			<p class="MLP_text ParaOverride-1">„Ach,“ naříkala, „je mi tak bídně, až hrůza bídně. Vím, že jsem hloupá a&#160;zlá a&#160;ješitná, stále jen hraji komedii. Nejsem ani na chvíli sama sebou.“ A&#160;zřetelně, zřetelně viděla svou neupřímnou bytost, jak běhá nahoru a&#160;dolů po schodech, jak vyráží zvláštní trylkový smích, když jsou v&#160;domě hosté a&#160;když je u&#160;večeře nějaký muž, jak se staví pod lampu, aby viděl, jak jí září vlasy, a&#160;když jí řeknou, aby zahrála na kytaru, jak špulí ústa a&#160;tváří se jako holčička. Proč? Vždyť to tropí i&#160;kvůli Stanleyovi. Zrovna včera, když četl noviny, stoupla si její neupřímná bytost vedle něho a&#160;opřela se mu schválně o&#160;rameno. A&#160;když mu něco ukazovala, nepoložila mu ruku na jeho, aby viděl, jak je vedle jeho hnědé bílá?</p>
			<p class="MLP_text ParaOverride-1">Je to tak mrzké! Je to tak mrzké! Srdce jí stydlo vztekem. „Je to úžasné, jak to dokážeš,“ řekla své neupřímné bytosti. Ale to je tím, že je jí tak bídně&#160;– tak bídně. Kdyby byla šťastná a&#160;žila si svým životem, hned by bylo po její neupřímné bytosti veta. Viděla v&#160;duchu pravou Beryl… pouhý stín. Září před ní tak slabě a&#160;mátožně. Co z&#160;ní zbývá než ta záře? A&#160;jaké chviličky bývá opravdu sama sebou! Beryl si je skorem všechny pamatuje. Tehdy mívá pocit: „Život je bohatý a&#160;tajuplný a&#160;dobrý a&#160;já také jsem bohatá a&#160;tajuplná a&#160;dobrá.“ Bude ze mne někdy navždy ona Beryl? Opravdu? A&#160;jak se to stane? A&#160;byla někdy doba, kdy jsem v&#160;sobě neměla tu neupřímnou bytost…? Ale zrovna když došla až sem, zaslechla na chodbě krůčky, někdo k&#160;ní běžel. Klika cvakla a&#160;dovnitř vešla Kezia.</p>
			<p class="MLP_text ParaOverride-1">„Tetičko, maminka vám vzkazuje, abyste laskavě přišla dolů. Ta­tínek přijel s&#160;nějakým člověkem a&#160;svačina je už hotova.“</p>
			<p class="MLP_text ParaOverride-1">Zatrápená věc! Jak si tím pitomým klečením pokrčila sukni!</p>
			<p class="MLP_text ParaOverride-1">„Dobře, Kezie.“ Přistoupila k&#160;toaletnímu stolku a&#160;napudrovala si nos.</p>
			<p class="MLP_text ParaOverride-1">Kezia tam šla také, odšroubovala kelímek s&#160;krémem a&#160;přičichla k&#160;němu. Pod paží si nesla špinavou kartounovou kočku.</p>
			<p class="MLP_text ParaOverride-1">Když vyšla teta Beryl z&#160;pokoje, posadila kočku na toaletní stolek a&#160;víčko z&#160;kelímku jí nasadila na ucho.</p>
			<p class="MLP_text ParaOverride-1">„Jen se na sebe podívej,“ řekla jí přísně.</p>
			<p class="MLP_text ParaOverride-1">Kartounovou kočku ten pohled tak ohromil, že se převrátila naznak a&#160;žuchla na zem. Víčko z&#160;kelímku vylétlo do vzduchu, zatočilo se jako čamrda na linoleu&#160;– a&#160;nerozbilo se.</p>
			<p class="MLP_text ParaOverride-1">Ale v&#160;Keziiných představách se rozbilo už v&#160;tu chvíli, kdy vylétlo do vzduchu. Zdvihla je, všecka rozpálená, ze země a&#160;položila je zpátky na toaletní stolek.</p>
			<p class="MLP_text ParaOverride-1">Potom náramně rychle a&#160;povýšeně odešla po špičkách…</p>
			<hr class="HorizontalRule-1"/>
			<div class="_idFootnotes">
				<div id="footnote-002" class="_idFootnote">
					<p class="MLP_pozn_pod_carou ParaOverride-1"><a class="_idFootnoteAnchor _idGenColorInherit" href="../Text/blaho_a_jine_povidky_006.xhtml#footnote-002-backlink">2</a>  Nilská zeleň. (Fr.) <span class="MLP_znak_kurziva_9b CharOverride-2">Pozn. překl.</span></p>
				</div>
				<div id="footnote-001" class="_idFootnote">
					<p class="MLP_pozn_pod_carou ParaOverride-1"><a class="_idFootnoteAnchor _idGenColorInherit" href="../Text/blaho_a_jine_povidky_006.xhtml#footnote-001-backlink">3</a>  Klobouk. (Fr.) <span class="MLP_znak_kurziva_9b CharOverride-2">Pozn. překl.</span></p>
				</div>
			</div>
		</div>
</body>
</html>