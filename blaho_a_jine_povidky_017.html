<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Guvernantka">
    <meta name="apple-mobile-web-app-capable" content="yes">
    <title>Guvernantka</title>
    <link rel="stylesheet" href="./style/style.min.css" media="screen" integrity="sha256-k3HSZhG5Ccv2BU3v9YkKdkr4Z96mOehoJMk0ZzXsXeo=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86828">
    <meta name="application-name" content="Katherine Mansfieldová: Blaho a jiné povídky">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Blaho a jiné povídky">
    <meta property="og:title" content="Blaho a jiné povídky">
    <meta property="og:type" content="book">
    <meta property="og:book:author" content="Katherine Mansfieldová">
    <meta property="twitter:title" content="Katherine Mansfieldová: Blaho a jiné povídky">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./blaho_a_jine_povidky_016.html">
    <link rel="next" href="./blaho_a_jine_povidky_018.html">
    <meta name="nb-order" content="13">
    <link rel="self" href="blaho_a_jine_povidky_017.html">
    <meta name="nb-identifier" content="mansfieldova-blaho-a-jine-povidky-bb018da">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="4836" data-nb-chars="28422">
    <nav role="doc-toc">
      <ul class="plain section">
        <li><a href="blaho_a_jine_povidky_005.html">Katherine Mansfieldová</a></li>
        <li><a href="blaho_a_jine_povidky_006.html">Preludium</a>
          <ol class="headings-toc">
            <li><a href="blaho_a_jine_povidky_006.html#1">1</a></li>
            <li><a href="blaho_a_jine_povidky_006.html#2">2</a></li>
            <li><a href="blaho_a_jine_povidky_006.html#3">3</a></li>
            <li><a href="blaho_a_jine_povidky_006.html#4">4</a></li>
            <li><a href="blaho_a_jine_povidky_006.html#5">5</a></li>
            <li><a href="blaho_a_jine_povidky_006.html#6">6</a></li>
            <li><a href="blaho_a_jine_povidky_006.html#7">7</a></li>
            <li><a href="blaho_a_jine_povidky_006.html#8">8</a></li>
            <li><a href="blaho_a_jine_povidky_006.html#9">9</a></li>
            <li><a href="blaho_a_jine_povidky_006.html#10">10</a></li>
            <li><a href="blaho_a_jine_povidky_006.html#11">11</a></li>
            <li><a href="blaho_a_jine_povidky_006.html#12">12</a></li>
          </ol>
        </li>
        <li><a href="blaho_a_jine_povidky_007.html">Je ne parle pas français4</a></li>
        <li><a href="blaho_a_jine_povidky_008.html">Blaho</a></li>
        <li><a href="blaho_a_jine_povidky_009.html">Duje vítr</a></li>
        <li><a href="blaho_a_jine_povidky_010.html">Psychologie</a></li>
        <li><a href="blaho_a_jine_povidky_011.html">U filmu</a></li>
        <li><a href="blaho_a_jine_povidky_012.html">Člověk bez temperamentu</a></li>
        <li><a href="blaho_a_jine_povidky_013.html">Den pana Zvonimíra Páva</a></li>
        <li><a href="blaho_a_jine_povidky_014.html">Sluníčko a Hvězdička</a></li>
        <li><a href="blaho_a_jine_povidky_015.html">Feuille d’album</a></li>
        <li><a href="blaho_a_jine_povidky_016.html">Máčená okurka</a></li>
        <li><a href="blaho_a_jine_povidky_017.html">Guvernantka</a></li>
        <li><a href="blaho_a_jine_povidky_018.html">Zjevení</a></li>
        <li><a href="blaho_a_jine_povidky_019.html">Únik</a></li>
        <li><a href="blaho_a_jine_povidky_020.html">Nové šaty</a></li>
        <li><a href="blaho_a_jine_povidky_021.html">Holčička</a></li>
        <li><a href="blaho_a_jine_povidky_022.html">Trochu dětinské, ale zcela přirozené</a></li>
        <li><a href="blaho_a_jine_povidky_023.html">Ediční poznámka</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./blaho_a_jine_povidky_016.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="11"><span class="idea" data-nb-ref-number="1" id="idea1" data-nb-words="1" data-nb-chars="11">Guvernantka</span></h1>
        <section>
          <p class="chunk" data-nb-ref-number="2" data-nb-words="179" data-nb-chars="1038"><span class="idea" data-nb-ref-number="2" id="idea2" data-nb-words="179" data-nb-chars="1038">Božínku, kdyby tak nebyla noc, říkala si. Raději by&nbsp;cestovala ve&nbsp;dne, o&nbsp;moc raději. Jenže ta&nbsp;paní v&nbsp;zprostředkovatelně pro vychovatelky jí&nbsp;řekla: „Jeďte raději večerním parníkem, a&nbsp;když se&nbsp;dostanete ve&nbsp;vlaku do&nbsp;dámského kupé, budete to&nbsp;mít jistější, než kdybyste přenocovala v&nbsp;cizím hotelu. Nevycházejte z&nbsp;kupé; neprocházejte se&nbsp;po&nbsp;chodbičce a&nbsp;hlavně, až&nbsp;půjdete na&nbsp;toaletu, zamkněte za&nbsp;sebou jak se&nbsp;patří dveře. Do&nbsp;Mnichova přijedete v&nbsp;osm hodin a&nbsp;do hotelu Grunewald máte, jak mi&nbsp;píše Frau Arnholdtová, jenom minutu. Zavede vás tam třeba nosič. Frau Arnholdtová přijede až&nbsp;v&nbsp;šest hodin večer, a&nbsp;tak si&nbsp;budete moci po&nbsp;cestě klidně celý den odpočinout a&nbsp;pocvičit se&nbsp;v&nbsp;němčině. A&nbsp;budete-li chtít něco pojíst, radím vám, abyste si&nbsp;zaskočila do&nbsp;nejbližšího pekařství a&nbsp;dala si&nbsp;housku s&nbsp;kávou. Vy&nbsp;jste ještě nebyla v&nbsp;cizině, co?“ „Ne.“ „Já svým děvčatům vždycky říkám, že&nbsp;lidem je&nbsp;lépe zprvu nedůvěřovat než důvěřovat a&nbsp;že je&nbsp;jistější hledat u&nbsp;nich spíše nekalé než dobré úmysly… Je&nbsp;to&nbsp;zlé, ale když my&nbsp;ženské se&nbsp;musíme umět ve&nbsp;světě ohánět.“</span></p>
          <p class="chunk" data-nb-ref-number="3" data-nb-words="111" data-nb-chars="704"><span class="idea" data-nb-ref-number="3" id="idea3" data-nb-words="111" data-nb-chars="704">V&nbsp;dámské kabině bylo hezky. Stewardka na&nbsp;ni&nbsp;byla hodná, rozměnila jí&nbsp;peníze a&nbsp;zachumlala nohy. Ulehla na&nbsp;jedno tvrdé, růžově květované lehátko a&nbsp;pozorovala ostatní cestující ženy, jak si&nbsp;mile a&nbsp;nenuceně připínají klobouk k&nbsp;polštáři, zouvají boty a&nbsp;svlékají sukně, otvírají kufříky a&nbsp;rovnají v&nbsp;nich záhadné šustivé balíčky, a&nbsp;než ulehnou, jak si&nbsp;obvazují hlavu závojem. Tat-tat-tat&nbsp;– hučel neustále lodní šroub. Stewardka stáhla přes lampu zelené stínítko a&nbsp;usedla si&nbsp;ke&nbsp;kamnům; sukni ohrnula přes kolena a&nbsp;v&nbsp;klíně si&nbsp;rozložila dlouhatánské pletení. Na&nbsp;poličce za&nbsp;hlavou měla karafu, do&nbsp;níž byla nacpána kytice. „Cestovat, to&nbsp;se&nbsp;mi&nbsp;líbí,“ přemýšlela guvernantka. S&nbsp;úsměvem se&nbsp;poddávala hřejivému kolébání.</span></p>
          <p class="chunk" data-nb-ref-number="4" data-nb-words="562" data-nb-chars="3224"><span class="idea" data-nb-ref-number="4" id="idea4" data-nb-words="562" data-nb-chars="3224">Když se&nbsp;však parník zastavil a&nbsp;ona vyšla na&nbsp;palubu v&nbsp;jedné ruce s&nbsp;cestovním košem a&nbsp;v&nbsp;druhé s&nbsp;přikrývkou a&nbsp;deštníkem, zafouklo jí&nbsp;pod klobouk studené větřisko. Hleděla hned vzhůru na&nbsp;lodní stožáry a&nbsp;ráhna, černající se&nbsp;na&nbsp;zeleně pableskující obloze, hned zase na&nbsp;šeré přístaviště, kde lelkovali nějací podivní zachumlaní lidé; šinula se&nbsp;dopředu s&nbsp;ospalým houfem, v&nbsp;němž kromě ní&nbsp;každý věděl, kam jde a&nbsp;co ho&nbsp;čeká. Obešel jí&nbsp;strach. Jenom trošinku&nbsp;– jen tolik, že&nbsp;zatoužila&nbsp;– ach, tak zatoužila, aby byl den a&nbsp;aby se&nbsp;někde poblíž ní&nbsp;octla ta&nbsp;ženská, která se&nbsp;na&nbsp;ni&nbsp;v&nbsp;kabině usmála do&nbsp;zrcadla, když se&nbsp;před ním společně česaly. „Lístky, prosím. Ukažte lístky. Připravte si&nbsp;lístky.“ Slézala po&nbsp;lodním můstku a&nbsp;opatrně našlapovala na&nbsp;paty. Tu&nbsp;k&nbsp;ní přistoupil nějaký člověk v&nbsp;černé kožené čepici a&nbsp;sáhl jí&nbsp;na&nbsp;rameno. „Kampak, slečno?“ promluvil anglicky&nbsp;– když má&nbsp;takovou čepici, bude to&nbsp;nejspíš průvodčí nebo přednosta. Ještě mu&nbsp;ani pořádně neodpověděla, a&nbsp;už jí&nbsp;chňapl po&nbsp;cestovním koši. „Tudy,“ křikl hrubě a&nbsp;pánovitě, proklestil si&nbsp;cestu a&nbsp;pustil se&nbsp;rázným krokem pryč od&nbsp;cestujících. „Vždyť já&nbsp;nepotřebuji nosiče.“ Protiva. „Já nepotřebuji nosiče. Já&nbsp;si&nbsp;ten koš ponesu sama.“ Rozběhla se, aby mu&nbsp;stačila, a&nbsp;byla tak rozčilená, že&nbsp;by&nbsp;byla tomu mizerovi hned ten koš vyrvala z&nbsp;ruky. Ale on&nbsp;se&nbsp;na&nbsp;nic neohlížel, uháněl dále po&nbsp;nástupišti a&nbsp;pak se&nbsp;pustil přes koleje. „Je to&nbsp;lupič.“ Když tak šlápla mezi stříbrolesklé koleje a&nbsp;cítila, jak jí&nbsp;škvára chroupá pod podešvemi, byla přesvědčena, že&nbsp;je&nbsp;to&nbsp;lupič. Na&nbsp;druhé straně za&nbsp;kolejemi&nbsp;– chvála bohu&nbsp;– stál vlak, na&nbsp;němž bylo napsáno Mnichov. Vedle velikánských ozářených vagonů se&nbsp;chlap zastavil. „Druhá třída?“ zeptal se&nbsp;neomaleně. „Ano, dámské kupé.“ Popadala dech. V&nbsp;prázdném voze, kde byla na&nbsp;okně přilepena cedulka Dames Seules<sup id="fnref:1"><a href="#fn:1" class="footnote-ref" role="doc-noteref">1</a></sup>, hodil jí&nbsp;ten protiva do&nbsp;sítě cestovní koš; otevřela peněženku a&nbsp;hledala pro něho nějakou hodně drobnou minci. Vstoupila do&nbsp;vlaku a&nbsp;podala mu&nbsp;dvacet centimů. „Todle!“ rozkřikl se&nbsp;chlap a&nbsp;zakoulel očima nejprve na&nbsp;ni&nbsp;a&nbsp;pak na&nbsp;minci, potom si&nbsp;dal minci k&nbsp;nosu a&nbsp;přičichl k&nbsp;ní, jako by&nbsp;takový penízek jakživ neviděl, natož držel v&nbsp;ruce. „Stojí to&nbsp;frank. To&nbsp;přece víte. Stojí to&nbsp;frank. To&nbsp;je&nbsp;má&nbsp;taxa.“ Frank! Frank! Cožpak si&nbsp;o&nbsp;ní myslí, že&nbsp;mu&nbsp;dá&nbsp;frank za&nbsp;to, že&nbsp;takhle vyzrál na&nbsp;mladé děvče, které cestuje v&nbsp;noci samo? To&nbsp;zase ne! Sevřela peněženku pevně v&nbsp;ruce a&nbsp;dělala klidně, že&nbsp;ho&nbsp;nevidí&nbsp;– zadívala se&nbsp;na&nbsp;protější stěnu na&nbsp;panorama St. Malo a&nbsp;dělala, že&nbsp;ho&nbsp;neslyší. „Bodejť. Bodejť. Čtyři sous. To&nbsp;se&nbsp;mýlíte. Nate, vemte si&nbsp;to. Chci frank.“ Skočil na&nbsp;stupátko a&nbsp;hodil jí&nbsp;minci do&nbsp;klína. Roztřásla se&nbsp;strachem, zatvrdila se, sáhla zledovělou rukou po&nbsp;minci, sebrala ji&nbsp;– a&nbsp;sevřela v&nbsp;dlani. „Víc nedostanete,“ řekla. Aspoň dvě minuty cítila, jak ji&nbsp;veskrz probodává svým ostrým pohledem a&nbsp;přitom zvolna pokyvuje hlavou a&nbsp;stahuje koutky úst: „No, do-brá. Trrrès bien.<sup id="fnref:2"><a href="#fn:2" class="footnote-ref" role="doc-noteref">2</a></sup>“ Pokrčil rameny a&nbsp;zmizel ve&nbsp;tmě. Och, to&nbsp;se&nbsp;jí&nbsp;ulevilo. Bylo to&nbsp;ale přímo hrozné! Povstala a&nbsp;hmátla na&nbsp;síť, je-li dosti pevná; přitom zahlédla v&nbsp;zrcadle sebe, všecku bledou a&nbsp;s&nbsp;vytřeštěnýma očima. Odmotala si&nbsp;cestovní závoj a&nbsp;rozepjala zelený plášť. „Teď už&nbsp;je&nbsp;šťastně po&nbsp;tom,“ řekla obličeji v&nbsp;zrcadle, ale měla trochu pocit, jako by&nbsp;byl ten obličej jaksi ustrašenější než ona.</span></p>
          <p class="chunk" data-nb-ref-number="5" data-nb-words="290" data-nb-chars="1675"><span class="idea" data-nb-ref-number="5" id="idea5" data-nb-words="290" data-nb-chars="1675">Na&nbsp;nástupiště se&nbsp;už&nbsp;scházeli lidé. Postávali v&nbsp;hloučcích a&nbsp;hovořili spolu; podivné světlo nádražních lamp jim zbarvovalo obličej skorem do&nbsp;zelena. Červeně oděný chlapec přihrčel s&nbsp;velikánským bufetovým vozíkem, opřel se&nbsp;o&nbsp;něj, hvízdal si&nbsp;a&nbsp;švihal ubrouskem po&nbsp;botách. Ženská v&nbsp;černé alpakové zástěře tlačila před sebou trakař s&nbsp;polštáři, které za&nbsp;poplatek půjčovala. Vypadala ospale a&nbsp;roztržitě&nbsp;– jako když vozí žena v&nbsp;kočárku dítě&nbsp;– sem tam, sem tam&nbsp;– a&nbsp;dítě jí&nbsp;v&nbsp;kočárku spí. Odněkud se&nbsp;vyvalily kotouče bílého dýmu a&nbsp;vznášely se&nbsp;nad střechou jako kalné šlahouny. „Je to&nbsp;takové divné,“ přemýšlela guvernantka, „a je&nbsp;půlnoc.“ Vyhlížela ze&nbsp;svého klidného koutku a&nbsp;už se&nbsp;nebála, ale pyšnila se&nbsp;tím, že&nbsp;ten frank přece nedala. „Však já&nbsp;se&nbsp;umím bránit. Bodejť ne. Hlavní je&nbsp;–“ Vtom se&nbsp;ozval na&nbsp;chodbě dupot a&nbsp;rozjařené mužské hlasy, přerušované výbuchy smíchu. Blížili se&nbsp;k&nbsp;ní. Guvernantka se&nbsp;schoulila do&nbsp;koutku, když šli kolem čtyři mladíci v&nbsp;tvrdých kloboucích a&nbsp;nakukovali k&nbsp;ní dveřmi a&nbsp;oknem. Jeden z&nbsp;nich se&nbsp;rozchechtal a&nbsp;ukázal prstem na&nbsp;cedulku Dames Seules, a&nbsp;pak se&nbsp;všichni čtyři shýbli, aby si&nbsp;lépe prohlédli tu&nbsp;samotnou dívku v&nbsp;koutku. Ach jé, jsou hned ve&nbsp;vedlejším kupé! Slyšela je&nbsp;tam dupat a&nbsp;pak naráz ztichli; vzápětí nějaký čahoun s&nbsp;černým knírkem rázně otevřel její dveře. „Kdyby snad bylo slečně libo přijít k&nbsp;nám,“ řekl francouzsky. Viděla, jak se&nbsp;ostatní tlačí za&nbsp;ním a&nbsp;jak mu&nbsp;vykukují pod rukou a&nbsp;přes ramena. Seděla zpříma a&nbsp;klidně. „Kdyby nám slečna prokázala tu&nbsp;čest,“ pitvořil se&nbsp;čahoun. Jeden z&nbsp;nich se&nbsp;už&nbsp;neudržel; vyprskl v&nbsp;chechtot. „Slečna je&nbsp;vážná,“ vedl svou mladík a&nbsp;uklonil se&nbsp;jí&nbsp;a&nbsp;ušklíbl. Smekl okázale klobouk a&nbsp;pak se&nbsp;zase octla o&nbsp;samotě.</span></p>
          <p class="chunk" data-nb-ref-number="6" data-nb-words="231" data-nb-chars="1337"><span class="idea" data-nb-ref-number="6" id="idea6" data-nb-words="231" data-nb-chars="1337">„En voiture.<sup id="fnref:3"><a href="#fn:3" class="footnote-ref" role="doc-noteref">3</a></sup> En&nbsp;voi-ture!“ Někdo pobíhal vedle vlaku. „Kdyby už&nbsp;nebyla noc. Kdyby tak byla v&nbsp;kupé ještě nějaká ženská. Mám z&nbsp;těch mužských vedle strach.“ Guvernantka vyhlédla ven a&nbsp;spatřila svého nosiče, jak se&nbsp;vrací&nbsp;– je&nbsp;to&nbsp;on&nbsp;a&nbsp;míří k&nbsp;jejímu vozu s&nbsp;plným náručím zavazadel. Ale&nbsp;– ale copak to&nbsp;dělá? Vráží nehtem u&nbsp;palce pod cedulku Dames Seules, slupuje ji&nbsp;a&nbsp;pak odstupuje a&nbsp;hledí po&nbsp;očku na&nbsp;ni, zatím co&nbsp;se&nbsp;po&nbsp;vysokém stupátku dere nahoru nějaký stařec, zahalený do&nbsp;vlněného cestovního šátku. „Tohle je&nbsp;přece dámské kupé.“ „Ale kdepak, mademoiselle, to&nbsp;se&nbsp;mýlíte. Ba&nbsp;ne, určitě ne. Merci, monsieur.<sup id="fnref:4"><a href="#fn:4" class="footnote-ref" role="doc-noteref">4</a></sup>“ „En voi-ture!“ Ostré zahvízdnutí! Nosič vítězoslavně odešel a&nbsp;vlak se&nbsp;rozjel. Na&nbsp;chvíli se&nbsp;jí&nbsp;zakalily oči slzami a&nbsp;skrze ně&nbsp;viděla, jak si&nbsp;stařec odmotává s&nbsp;krku šálu a&nbsp;rozvazuje cípy trikotové čepice. Vypadá velmi staře. Aspoň tak na&nbsp;devadesát. Má&nbsp;šedivé kníry, modrá očka za&nbsp;mohutnými zlatými okuláry a&nbsp;růžové vrásčité tváře. Hezký obličej&nbsp;– a&nbsp;tak roztomile se&nbsp;uklání a&nbsp;říká zadrhávanou franštinou: „Nepřekážím vám snad, mademoiselle? Neměl bych to&nbsp;všechno raději sundat ze&nbsp;sítě a&nbsp;najít si&nbsp;jiné kupé?“ Cože, ten dědoušek že&nbsp;by&nbsp;se&nbsp;měl s&nbsp;těmi těžkými krámy vléci jen proto, že&nbsp;by&nbsp;se&nbsp;jí… „Ne, to&nbsp;nevadí. Vždyť mi&nbsp;vůbec nepřekážíte.“ „Ó, vřelé díky!“ Posadil se&nbsp;naproti ní, rozepjal si&nbsp;pelerínu ohromného zimníku a&nbsp;shodil ji&nbsp;s&nbsp;ramen.</span></p>
          <p class="chunk" data-nb-ref-number="7" data-nb-words="56" data-nb-chars="333"><span class="idea" data-nb-ref-number="7" id="idea7" data-nb-words="56" data-nb-chars="333">Vlak jako by&nbsp;byl rád, že&nbsp;vyjel z&nbsp;nádraží. Mohutným rozmachem se&nbsp;rozehnal do&nbsp;tmy. Otřela si&nbsp;kousek okna rukavicí, ale nic neviděla&nbsp;– jenom strom, rozvitý jako černý vějíř, chuchvalec světel, velebný a&nbsp;mocný obrys kopce. Ve&nbsp;vedlejším kupé se&nbsp;dali mladíci do&nbsp;zpěvu: „Un, deux, trois.<sup id="fnref:5"><a href="#fn:5" class="footnote-ref" role="doc-noteref">5</a></sup>“ Zpívali z&nbsp;plných plic stále dokola jednu písničku.</span></p>
          <p class="chunk" data-nb-ref-number="8" data-nb-words="436" data-nb-chars="2609"><span class="idea" data-nb-ref-number="8" id="idea8" data-nb-words="436" data-nb-chars="2609">„Být sama, ani usnout bych si&nbsp;netroufala,“ říkala si. „Za nic bych nedala nohy na&nbsp;sedadlo, ba&nbsp;ani klobouk bych nesundala.“ Žaludek se&nbsp;jí&nbsp;z&nbsp;toho zpěvu divně zatetelil; schoulila se, aby to&nbsp;zaplašila, ruce zkřížila pod pelerínou a&nbsp;byla opravdu ráda, že&nbsp;má&nbsp;u&nbsp;sebe v&nbsp;kupé toho starce. Opatrně, aby to&nbsp;sám nezahlédl, pokukovala zpod dlouhých řas po&nbsp;něm. Sedí náramně zpříma, prsa vypjatá, kolena pevně u&nbsp;sebe a&nbsp;čte německé noviny. Proto mluví tak směšně francouzsky. Je&nbsp;to&nbsp;Němec. Nejspíše nějaký oficír&nbsp;– plukovník nebo generál&nbsp;– ovšem bývalý, teď už&nbsp;ne; je&nbsp;na&nbsp;to&nbsp;tuze starý. Na&nbsp;svůj věk vypadá štramácky. V&nbsp;černé kravatě má&nbsp;zapíchnutou perlovou jehlici a&nbsp;na malíčku má&nbsp;prsten s&nbsp;tmavočerným drahokamem; z&nbsp;kapsy dvouřadové kazajky mu&nbsp;čouhá cípek bílého hedvábného kapesníku. Celkem docela hezký na&nbsp;pohled. Starci bývají takoví strašní. To&nbsp;jejich nesnesitelné třesení&nbsp;– nebo zas tolik kašlou a&nbsp;podobně. Ale to&nbsp;jen když nemají kníry&nbsp;– to&nbsp;je&nbsp;to&nbsp;– a&nbsp;pak, on&nbsp;má&nbsp;takové růžové tvářinky a&nbsp;takové bělouč­ké vousy. Německé noviny spadly na&nbsp;zem a&nbsp;stařec se&nbsp;s&nbsp;roztomilou zdvořilostí naklonil k&nbsp;ní: „Umíte německy, mademoiselle?“&nbsp;– „Ja, ein wenig, mehr als französisch,<sup id="fnref:6"><a href="#fn:6" class="footnote-ref" role="doc-noteref">6</a></sup>“ řekla guvernantka a&nbsp;tmavý ruměnec jí&nbsp;polil tváře, až&nbsp;jí&nbsp;modré oči od&nbsp;toho téměř zčernaly. „Ach, so!<sup id="fnref:7"><a href="#fn:7" class="footnote-ref" role="doc-noteref">7</a></sup>“ Stařec se&nbsp;blahosklonně uklonil. „Snad vám tedy bude libo prohlédnout si&nbsp;nějaké obrázkové časopisy.“ Stáhl se&nbsp;svitku časopisů gumovou pásku a&nbsp;podal jí&nbsp;je. „Děkuji vám pěkně.“ Ráda se&nbsp;dívám na&nbsp;obrázky, dodala, ale nejprve si&nbsp;sundá klobouk a&nbsp;stáhne rukavice. Vstala, vytáhla jehlici z&nbsp;hnědého slaměného klobouku a&nbsp;uložila jej pěkně do&nbsp;sítě vedle cestovního koše, stáhla hnědé kozinkové rukavičky, svinula je&nbsp;do&nbsp;klubíčka a&nbsp;pro jistotu je&nbsp;položila do&nbsp;klobouku; potom se&nbsp;zase posadila, tentokrát už&nbsp;pohodlněji; nohy přehodila přes sebe a&nbsp;do klína si&nbsp;položila časopisy. Jak vlídně pozoruje ten stařec z&nbsp;koutku její holé ručky při obracení velkých bílých listů, jak vlídně pozoruje její rty, když si&nbsp;sama pro sebe slabikuje dlouhá slova, jak utkvívá zrakem na&nbsp;jejích vlasech, které přímo září světlem. Ach, žel, jak truchlivé, když má&nbsp;guvernantka vlasy, které člověku připomínají pomeranče a&nbsp;měsíčky a&nbsp;meruňky, trojbarevné kočky a&nbsp;šampaňské víno. To&nbsp;si&nbsp;snad ten stařec myslí, když tak na&nbsp;ni&nbsp;stále upřeně zírá, a&nbsp;snad taky to, že&nbsp;ani ty&nbsp;tmavé ošklivé šaty nemohou zastřít její hebkou krásu. Snad je&nbsp;ten ruměnec, který mu&nbsp;zkrápí líce a&nbsp;rty, ruměnec zuřivého vzteku nad tím, že&nbsp;takové mladičké útlé stvoření cestuje v&nbsp;noci samo a&nbsp;beze vší ochrany. Kdoví, nešeptá-li si&nbsp;s&nbsp;německou přecitlivělostí: „Ja, es&nbsp;ist eine Tragödie!<sup id="fnref:8"><a href="#fn:8" class="footnote-ref" role="doc-noteref">8</a></sup> Kéž bych tak byl dědečkem té&nbsp;holčičky.“</span></p>
          <p class="chunk" data-nb-ref-number="9" data-nb-words="355" data-nb-chars="2086"><span class="idea" data-nb-ref-number="9" id="idea9" data-nb-words="355" data-nb-chars="2086">„Děkuji vám pěkně. Byly velmi zajímavé.“ Usmála se&nbsp;mile, když mu&nbsp;podávala časopisy zpátky. „Ale vy&nbsp;umíte skvěle německy,“ řekl stařec. „To jste už&nbsp;jistě byla v&nbsp;Německu?“ „Ba ne, tentokrát jsem v&nbsp;Německu po&nbsp;prvé“&nbsp;– zarazila se, pak pokračovala&nbsp;– „vůbec jsem po&nbsp;prvé v&nbsp;cizině.“ „Ale jděte! To&nbsp;se&nbsp;divím. Měl jsem, abych tak řekl, dojem, že&nbsp;jste zvyklá hodně cestovat.“ „No, jak se&nbsp;to&nbsp;vezme&nbsp;– projezdila jsem kus Anglie a&nbsp;jednou jsem si&nbsp;zajela do&nbsp;Skotska.“ „Tak? Já&nbsp;jsem byl také kdysi v&nbsp;Anglii, ale anglicky jsem se&nbsp;nenaučil.“ Vztyčil jednu ruku a&nbsp;se smíchem zavrtěl hlavou. „Kdepak, bylo to&nbsp;tuze těžké… Audujúdú? Plíz vič iz&nbsp;ze&nbsp;vej tu&nbsp;Léster skvér.<sup id="fnref:9"><a href="#fn:9" class="footnote-ref" role="doc-noteref">9</a></sup>“ Zasmála se&nbsp;s&nbsp;ním. „Cizinci, ti&nbsp;po&nbsp;každé říkají…“ Hezkou chvíli o&nbsp;tom hovořili. „Ale Mnichov se&nbsp;vám bude líbit,“ řekl stařec. „Mnichov je&nbsp;nádherné město. Muzea, galerie, obrazárny, krásné budovy a&nbsp;obchody, koncerty, divadla, restaurace&nbsp;– to&nbsp;všechno je&nbsp;v&nbsp;Mnichově. Procestoval jsem už&nbsp;mockrát celou Evropu, ale vždycky se&nbsp;zas vracím do&nbsp;Mnichova. Tam něco užijete.“ „Ale já&nbsp;v&nbsp;Mnichově nezůstanu,“ řekla guvernantka a&nbsp;nesměle dodala: „Nastoupím jako guvernantka v&nbsp;rodině jednoho doktora v&nbsp;Augšpurku.“ „A&nbsp;ták!“ Augšpurk, ten zná. Augšpurk&nbsp;– ten&nbsp;– no, zkrátka není hezký. Pořádné průmyslové město. Ale když ještě nikdy v&nbsp;Německu nebyla, i&nbsp;tam třeba najde něco zajímavého. „O&nbsp;tom jsem přesvědčena.“ „Ale škoda, že&nbsp;si&nbsp;neprohlédnete před odjezdem Mnichov. Měla byste si&nbsp;vzít po&nbsp;cestě menší dovolenou“&nbsp;– usmál se&nbsp;– „a načerpat příjemné vzpomínky.“ „To by, bohužel, nešlo,“ zavrtěla guvernantka hlavou a&nbsp;náhle zvážněla a&nbsp;zchladla. „A&nbsp;taky když je&nbsp;člověk sám…“ Ano, chápe. I&nbsp;on sklonil vážně hlavu. Potom se&nbsp;odmlčeli. Vlak rachotil vpřed a&nbsp;nastavoval kopcům a&nbsp;dolinám svou tmavou planoucí hruď. V&nbsp;kupé bylo teplo. Jako by&nbsp;splývala s&nbsp;tím temným chvatem a&nbsp;dala se&nbsp;unášet stále dál a&nbsp;dál. Ozývaly se&nbsp;šelesty; kroky na&nbsp;chodbě, bouchání dveří při otvírání a&nbsp;zavírání&nbsp;– šepot&nbsp;– hvízdání… Potom se&nbsp;do&nbsp;okna zabodly dlouhé jehlice deště… Ale co&nbsp;na&nbsp;tom… je&nbsp;to&nbsp;venku… však má&nbsp;deštník… našpulila rty, povzdechla, rozevřela ruce a&nbsp;zase je&nbsp;sevřela a&nbsp;tvrdě usnula.</span></p>
        </section>
        <section>
          <p class="chunk" data-nb-ref-number="10" data-nb-words="158" data-nb-chars="951"><span class="idea" data-nb-ref-number="10" id="idea10" data-nb-words="158" data-nb-chars="951">„Pardon! Pardon!“ Dveře u&nbsp;kupé se&nbsp;prudce zasunuly, až&nbsp;se&nbsp;vzbudila. Copak se&nbsp;stalo? Někdo tam přišel a&nbsp;zase odešel. Stařec seděl v&nbsp;svém koutě ještě toporněji, ruce měl v&nbsp;kapsách kabátu a&nbsp;mračil se&nbsp;až&nbsp;hrůza. „Chachacha!“ doléhalo z&nbsp;vedlejšího kupé. V&nbsp;rozespalosti si&nbsp;sáhla na&nbsp;vlasy, aby se&nbsp;přesvědčila, že&nbsp;to&nbsp;není sen. „Hanba,“ zabručel stařec spíše pro sebe než k&nbsp;ní. „Klackové neomalení. Obávám se, milostivá slečno, že&nbsp;vás vytrhli ze&nbsp;spaní, když sem tak vpadli.“ Vlastně ani ne. Právě procítala. Vytáhla stříbrné hodinky a&nbsp;podívala se, kolik je. Půl páté. Studené modré světlo zalévalo tabulky v&nbsp;okně. Když si&nbsp;kousek skla otřela, zahlédla strakatinu polí, shromáždění bílých domků jako hříbky, silnici vroubenou topoly „jako na&nbsp;obrázku“, stuhu řeky. Hezké! Hezké a&nbsp;tak docela jinačí! I&nbsp;ty růžové mráčky na&nbsp;obloze vypadají cizokrajně. Bylo zima, ale zase ne&nbsp;tolik, jak dělala; mnula si&nbsp;ruce a&nbsp;tetelila se&nbsp;a&nbsp;samým blahem si&nbsp;přitahovala límec na&nbsp;plášti.</span></p>
          <p class="chunk" data-nb-ref-number="11" data-nb-words="155" data-nb-chars="988"><span class="idea" data-nb-ref-number="11" id="idea11" data-nb-words="155" data-nb-chars="988">Vlak zpomaluje. Lokomotiva pronikavě píská. Přijíždějí do&nbsp;nějakého města. Za&nbsp;oknem uplývají už&nbsp;vyšší domy, růžové a&nbsp;žluté, se&nbsp;zelenými víčky uzamčenými tvrdým spánkem, hlídané topoly, které se&nbsp;v&nbsp;modrém vzduchu zachvívají, jako by&nbsp;napjatě poslouchaly. V&nbsp;jednom domě rozevírá nějaká žena okenice, vykládá z&nbsp;okna červenobílý kanafas a&nbsp;kouká na&nbsp;vlak. Bledá černovláska s&nbsp;bílým vlňákem přes ramena. Ve&nbsp;dveřích i&nbsp;v&nbsp;oknech spících domů se&nbsp;objevují další ženy. Tu&nbsp;jde ovčí stádo. Ovčák má&nbsp;na&nbsp;sobě modrou kazajku a&nbsp;na nohou špičaté dřeváky. Hle! Hle, ty&nbsp;květiny&nbsp;– a&nbsp;prosím, hned u&nbsp;nádraží! Ušlechtilé růže jako kytice družiček na&nbsp;svatbě, bílé pelargonie, růžové voskovky, jaké člověk doma nikde neuvidí, leda ve&nbsp;skleníku. Vlak stále více zpomaluje. Nějaký člověk kropí konví nástupiště. „A-a-a-a-á!“ Někdo běží a&nbsp;mává rukama. Ze&nbsp;zasklených nádražních dveří se&nbsp;kolébá rozložitá tlustá ženská s&nbsp;mísou jahod. Má&nbsp;žízeň! Ach, takovou žízeň! „A-a-a-a-á!.“ Ten člověk už&nbsp;zase běží zpátky. Vlak zastavuje.</span></p>
          <p class="chunk" data-nb-ref-number="12" data-nb-words="223" data-nb-chars="1267"><span class="idea" data-nb-ref-number="12" id="idea12" data-nb-words="223" data-nb-chars="1267">Stařec se&nbsp;zavinul do&nbsp;svrchníku, vstal a&nbsp;usmál se&nbsp;na&nbsp;ni. Řekl něco tlumeně, čemu nerozuměla, ale když vycházel z&nbsp;kupé, oplatila mu&nbsp;úsměv. Když byl pryč, guvernantka se&nbsp;na&nbsp;sebe znovu podívala do&nbsp;zrcadla a&nbsp;oprášila a&nbsp;uhladila se&nbsp;právě tak zkušeně a&nbsp;pečlivě jako každá jiná dívka, která je&nbsp;už&nbsp;dosti stará na&nbsp;cestování a&nbsp;nemá nikoho, kdo by&nbsp;ji&nbsp;ubezpečil, že&nbsp;„to vzadu má&nbsp;docela dobré“. Žízeň, žízeň! Vzduch přímo čpěl vodou. Spustila okno a&nbsp;tlustá ženská šla zrovna jakoby schválně kolem a&nbsp;podávala jí&nbsp;mísu jahod. „Nein, danke,<sup id="fnref:10"><a href="#fn:10" class="footnote-ref" role="doc-noteref">10</a></sup>“ řekla guvernantka a&nbsp;prohlížela si&nbsp;velké jahody na&nbsp;lesklém listí. „Wieviel?<sup id="fnref:11"><a href="#fn:11" class="footnote-ref" role="doc-noteref">11</a></sup>“ zeptala se&nbsp;tlusté ženské, když se&nbsp;šinula dále. „Dvě marky padesát, Fräulein.“ „Pane na&nbsp;nebi!“ Odešla od&nbsp;okna a&nbsp;posadila se&nbsp;do&nbsp;koutka; na&nbsp;chvíli nadobro vystřízlivěla. Půl anglické koruny. „Hó-í!“ zaječel vlak a&nbsp;chystal se&nbsp;znovu vyrazit. Snad neodjedou bez toho starce. Ach, je&nbsp;už&nbsp;bílý den&nbsp;– je&nbsp;tak krásně&nbsp;– jen kdybych neměla takovou žízeň. Kdepak je&nbsp;ten stařec&nbsp;– aha&nbsp;– už&nbsp;je&nbsp;tady&nbsp;– když zavíral dveře, zaculila se&nbsp;naň zamilovaně jako na&nbsp;starého známého; pak se&nbsp;otočil a&nbsp;zpod peleríny vyňal košík jahod. „Snad mi&nbsp;slečna prokáže tu&nbsp;čest a&nbsp;přijme ode mne tyhle…“ „Co, ty&nbsp;že&nbsp;jsou pro mne?“ Ucouvla a&nbsp;vztáhla ruce, jako by&nbsp;se&nbsp;jí&nbsp;chystal položit do&nbsp;klína toulavé kotě.</span></p>
          <p class="chunk" data-nb-ref-number="13" data-nb-words="99" data-nb-chars="578"><span class="idea" data-nb-ref-number="13" id="idea13" data-nb-words="99" data-nb-chars="578">„Samozřejmě, že&nbsp;pro vás,“ řekl stařec. „Já už&nbsp;dvacet let nemám na&nbsp;jahody dost kuráže.“ „Ach, srdečné díky. Danke bestens,“ soukala ze&nbsp;sebe, „sie sind so&nbsp;sehr schön!<sup id="fnref:12"><a href="#fn:12" class="footnote-ref" role="doc-noteref">12</a></sup>“ „Snězte je&nbsp;a&nbsp;uvidíte,“ řekl stařec a&nbsp;tvářil se, jako by&nbsp;byl mile potěšen. „A&nbsp;vy si&nbsp;nevezmete ani jednu?“ „Ne, ne, ne.“ Guvernantčina ruka s&nbsp;roztomilou bojácností váhala. Jahody byly tak veliké a&nbsp;šťavnaté, že&nbsp;musela do&nbsp;každé kousnout dvakrát&nbsp;– šťáva jí&nbsp;stékala po&nbsp;prstech&nbsp;– a&nbsp;teprve když tak chrupala ty&nbsp;jahody, představovala si&nbsp;starce jako dědečka. Jaký by&nbsp;byl z&nbsp;něho znamenitý dědeček! Jako z&nbsp;nějakého románu!</span></p>
          <p class="chunk" data-nb-ref-number="14" data-nb-words="23" data-nb-chars="144"><span class="idea" data-nb-ref-number="14" id="idea14" data-nb-words="23" data-nb-chars="144">Vyšlo slunce, růžové mráčky na&nbsp;obloze, jahodové mráčky se&nbsp;rozplynuly v&nbsp;modři. „Jsou dobré?“ zeptal se&nbsp;jí&nbsp;stařec. „Jsou tak dobré, jak vypadají?“</span></p>
          <p class="chunk" data-nb-ref-number="15" data-nb-words="127" data-nb-chars="746"><span class="idea" data-nb-ref-number="15" id="idea15" data-nb-words="127" data-nb-chars="746">Když je&nbsp;dojedla, bylo jí, jako by&nbsp;ho&nbsp;znala už&nbsp;léta. Vyprávěla mu&nbsp;o&nbsp;Frau Arnholdtové a&nbsp;o&nbsp;tom, jak dostala to&nbsp;místo. Jestlipak zná hotel Grunewald? Frau Arnholdtová přijede až&nbsp;večer. Poslouchal ji&nbsp;a&nbsp;poslouchal, až&nbsp;znal všechno tak podrobně jako ona, a&nbsp;nakonec řekl&nbsp;– nedíval se&nbsp;přitom na&nbsp;ni, jenom si&nbsp;mnul o&nbsp;sebe dlaně v&nbsp;hnědých švédských jelenicích: „Tak si&nbsp;myslím, jestli byste nechtěla, abych vám dnes ukázal kousek Mnichova. Nic zvláštního&nbsp;– snad jenom obrazárnu a&nbsp;Englischer Garten. Vždyť by&nbsp;to&nbsp;byla věčná škoda zůstat přes celý den v&nbsp;hotelu, a&nbsp;bylo by&nbsp;to&nbsp;také drobet nepříjemné… když to&nbsp;tam neznáte. Nicht wahr?<sup id="fnref:13"><a href="#fn:13" class="footnote-ref" role="doc-noteref">13</a></sup> Vrátila byste se&nbsp;tam brzy odpoledne, a&nbsp;kdybyste chtěla, třeba ještě dřív, a&nbsp;způsobila byste starému člověku velikánskou radost.“</span></p>
          <p class="chunk" data-nb-ref-number="16" data-nb-words="227" data-nb-chars="1321"><span class="idea" data-nb-ref-number="16" id="idea16" data-nb-words="227" data-nb-chars="1321">Sotvaže svolila, poděkoval jí&nbsp;a&nbsp;hned spustil o&nbsp;svých cestách po&nbsp;Turecku a&nbsp;o&nbsp;růžovém oleji&nbsp;– a&nbsp;tak si&nbsp;teprve za&nbsp;hodnou chvíli zaraženě řekla, zdali nechybila. Vždyť ho&nbsp;vlastně ani nezná. Ale on&nbsp;je&nbsp;tak starý a&nbsp;byl na&nbsp;ni&nbsp;náramně hodný&nbsp;– zvláště s&nbsp;těmi jahodami… Kdyby odmít­la, jakpak mu&nbsp;to&nbsp;vysvětlí, a&nbsp;pak, je&nbsp;to&nbsp;jaksi doopravdy její poslední den, kdy může ještě něco užít. „Nechybila jsem? Opravdu ne?“ Do&nbsp;dlaní jí&nbsp;skanul teplý a&nbsp;chvějivý paprsek a&nbsp;spočinul na&nbsp;nich. Stařec se&nbsp;vytasil s&nbsp;návrhem: „Kdybych vás tak směl doprovodit až&nbsp;do&nbsp;hotelu a&nbsp;potom v&nbsp;deset za&nbsp;vámi zase přijít.“ Vytáhl notes a&nbsp;podal jí&nbsp;navštívenku. „Herr Regierungsrat…<sup id="fnref:14"><a href="#fn:14" class="footnote-ref" role="doc-noteref">14</a></sup>“ Takový hodnostář! To&nbsp;tedy nebude nic zlého! Teprve potom se&nbsp;guvernantka oddala vzrušení nad tím, že&nbsp;je&nbsp;skutečně v&nbsp;cizině, vyhlížela ven z&nbsp;okna a&nbsp;četla cizokrajné reklamy a&nbsp;dala si&nbsp;vyprávět o&nbsp;stanicích, do&nbsp;nichž přijížděli&nbsp;– a&nbsp;tak se&nbsp;nechala obskakovat a&nbsp;bavit tím dědouškem&nbsp;– až&nbsp;přijeli do&nbsp;Mnichova na&nbsp;Hauptbahnhof. „Nosič! Nosič!“– Vyhledal jí&nbsp;nosiče, několika slovy zařídil odvezení svých zavazadel, vyvedl ji&nbsp;nepřehledným davem po&nbsp;běloučkém schodišti ven z&nbsp;nádraží na&nbsp;bílou silnici k&nbsp;hotelu. Podal o&nbsp;ní řediteli hotelu vysvětlení, jako by&nbsp;to&nbsp;bylo všechno samozřejmé, a&nbsp;potom spočinula její ručka na&nbsp;chvíli v&nbsp;jeho hnědých jelenicích. „V&nbsp;deset se&nbsp;pro vás zastavím.“ A&nbsp;už byl pryč.</span></p>
          <p class="chunk" data-nb-ref-number="17" data-nb-words="132" data-nb-chars="799"><span class="idea" data-nb-ref-number="17" id="idea17" data-nb-words="132" data-nb-chars="799">„Tudy, Fräulein,“ řekl pikolík, který vykukoval za&nbsp;ředitelovými zády a&nbsp;mohl na&nbsp;té&nbsp;podivné dvojici oči nechat, šla za&nbsp;ním dvě řady schodů do&nbsp;tmavé ložnice. Praštil cestovním košem na&nbsp;zem a&nbsp;s&nbsp;řinkotem vytáhl zaprášenou roletu. Fuj, takový ohyzdný, studený pokojík&nbsp;– a&nbsp;ten obrovský nábytek! Tam že&nbsp;by&nbsp;měla pobýt celý den! „To objednala Frau Arnholdtová tento pokoj?“ zeptala se&nbsp;guvernantka. Pikolík na&nbsp;ni&nbsp;podivně čuměl, jako by&nbsp;mu&nbsp;byla k&nbsp;smíchu. Našpulil rty, jako by&nbsp;chtěl hvízdnout, potom si&nbsp;to&nbsp;však rozmyslil. „Gewiss<sup id="fnref:15"><a href="#fn:15" class="footnote-ref" role="doc-noteref">15</a></sup>,“ řekl. Ale pročpak nejde. Proč na&nbsp;ni&nbsp;tak čumí? „Gehen Sie,“ řekla guvernantka s&nbsp;anglicky mrazivou prostoduchostí. Očka jako rozinky div se&nbsp;mu&nbsp;nevyloupla z&nbsp;těstových lící. „Gehen Sie sofort,<sup id="fnref:16"><a href="#fn:16" class="footnote-ref" role="doc-noteref">16</a></sup>“ opakovala ledově. U&nbsp;dveří se&nbsp;otočil. „A&nbsp;co až&nbsp;přijde ten pán, mám ho&nbsp;zavést na­horu?“</span></p>
        </section>
        <section>
          <p class="chunk" data-nb-ref-number="18" data-nb-words="259" data-nb-chars="1559"><span class="idea" data-nb-ref-number="18" id="idea18" data-nb-words="259" data-nb-chars="1559">Nad bílými ulicemi bělostné, stříbrem lemované mráčky&nbsp;– a&nbsp;všude slunce. Na&nbsp;kozlících bachratých kočárů přebachratí vozkové, směšné ženské v&nbsp;kulatých kloboucích čistí tramvajové koleje; lidé se&nbsp;smějí a&nbsp;šťouchají do&nbsp;sebe; po&nbsp;obou stranách na&nbsp;ulicích stromy a&nbsp;všude, kam se&nbsp;člověk podívá, velikánské vodotrysky; smích se&nbsp;rozléhá s&nbsp;chodníků, z&nbsp;prostředku ulic i&nbsp;z&nbsp;otevřených oken. A&nbsp;vedle ní&nbsp;kráčí její dědeček, který ji&nbsp;požádal, aby se&nbsp;mu&nbsp;ten den věnovala, ještě krásněji ulízaný než dříve, v&nbsp;jedné ruce se&nbsp;svinutým deštníkem a&nbsp;místo hnědých rukavic má&nbsp;žluté. Měla chuť rozběhnout se, zavěsit se&nbsp;mu&nbsp;pod paží, měla každou chvíli chuť vykřiknout: „Ach, jsem tak hrozně šťastna!“ Vodil ji&nbsp;přes ulici, a&nbsp;dokud si&nbsp;„prohlížela“, zůstával stát, měřil ji&nbsp;rozzářeným vlídným pohledem a&nbsp;říkal: „Jak je&nbsp;vám, prosím, libo.“ V&nbsp;jedenáct hodin dopoledne snědla dvě klobásy a&nbsp;dvě čerstvé bílé žemle a&nbsp;ze sklenice jako váza upila trochu piva, o&nbsp;němž jí&nbsp;tvrdil, že&nbsp;neopíjí a&nbsp;že vůbec není jako anglické. Potom se&nbsp;svezli drožkou a&nbsp;za nějakou čtvrthodinu zhlédla jistě na&nbsp;tisíce nádherných klasických obrazů! „Až budu sama, budu muset o&nbsp;nich přemýšlet…“ Ale když vyšli z&nbsp;obrazárny, pršelo. Dědoušek roztáhl deštník a&nbsp;držel jej nad guvernantkou. Vydali se&nbsp;na&nbsp;oběd do&nbsp;restaurace, šla blizounko vedle něho, aby měl také něco z&nbsp;deštníku. „Půjde to&nbsp;snáze, Fräulein,“ prohodil suše, „když mě&nbsp;vezmete pod paží. V&nbsp;Německu je&nbsp;to&nbsp;ostatně zvykem.“ Vzala ho&nbsp;tedy pod paží a&nbsp;on jí&nbsp;ukazoval slavné sochy s&nbsp;takovým zájmem, že&nbsp;nadobro zapomněl sklopit deštník ještě dávno po&nbsp;tom, co&nbsp;přestalo pršet.</span></p>
          <p class="chunk" data-nb-ref-number="19" data-nb-words="52" data-nb-chars="301"><span class="idea" data-nb-ref-number="19" id="idea19" data-nb-words="52" data-nb-chars="301">Po&nbsp;obědě si&nbsp;šli do&nbsp;kavárny poslechnout cikánskou hudbu, ale jí&nbsp;se&nbsp;to&nbsp;vůbec nelíbilo. Fí! byli tam takoví hrozní mužští s&nbsp;vejčitými hlavami a&nbsp;se šrámy na&nbsp;tvářích; otočila si&nbsp;tedy raději židli, podepřela si&nbsp;rozpálené líce do&nbsp;dlaní a&nbsp;hleděla na&nbsp;svého starého známého… Potom si&nbsp;zašli do&nbsp;Englischer Garten.</span></p>
          <p class="chunk" data-nb-ref-number="20" data-nb-words="173" data-nb-chars="1034"><span class="idea" data-nb-ref-number="20" id="idea20" data-nb-words="173" data-nb-chars="1034">„Kolikpak je&nbsp;asi hodin,“ otázala se&nbsp;guvernantka. „Zastavily se&nbsp;mi&nbsp;hodinky. Včera večer jsem si&nbsp;je&nbsp;zapomněla ve&nbsp;vlaku natáhnout. Viděli jsme toho tolik, že&nbsp;už&nbsp;bude jistě hodně pozdě.“ „Pozdě!“ Stoupl si&nbsp;před ni&nbsp;a&nbsp;vrtěl hlavou tak nějak, že&nbsp;jí&nbsp;to&nbsp;už&nbsp;začínalo být povědomé. „Tak to&nbsp;jste vlastně ještě nic neužila. Pozdě! Vždyť jsme ještě neměli zmrzlinu.“ „Ach, já&nbsp;jsem toho užila tolik, že&nbsp;to&nbsp;ani neumím povědět,“ vyhrkla stísněně. „Bylo to&nbsp;báječné! Jenže v&nbsp;šest hodin má&nbsp;být v&nbsp;hotelu Frau Arnholdtová a&nbsp;já tam musím být už&nbsp;v&nbsp;pět.“ „To také budete. Jen co&nbsp;si&nbsp;sníme zmrzlinu, posadím vás do&nbsp;drožky a&nbsp;dojedete tam jako nic.“ Znovu se&nbsp;rozveselila. Čokoládová zmrzlina se&nbsp;rozplývala&nbsp;– rozplývala v&nbsp;hlubokých doušcích. Po&nbsp;ubruse rejdily stíny stromů a&nbsp;guvernantka seděla šťastně obrácena zády k&nbsp;vyřezávaným pendlovkám, které ukazovaly půl sedmé. „Na mou věru,“ řekla vážně guvernantka, „tohle byl nejšťastnější den mého života. O&nbsp;takovém dni se&nbsp;mi&nbsp;ani nezdálo.“ Navzdory zmrzlině háralo v&nbsp;ní dětinské srdce láskou k&nbsp;tomu dědečkovi z&nbsp;pohádky.</span></p>
          <p class="chunk" data-nb-ref-number="21" data-nb-words="78" data-nb-chars="487"><span class="idea" data-nb-ref-number="21" id="idea21" data-nb-words="78" data-nb-chars="487">A&nbsp;tak vyšli ze&nbsp;zahrady a&nbsp;kráčeli dlouhou alejí. Den byl už&nbsp;téměř na&nbsp;sklonku. „Vidíte tam to&nbsp;velké stavení naproti?“ řekl stařec. „Třetí poschodí&nbsp;– tam bydlím. Já&nbsp;a&nbsp;stará posluhovačka, která mi&nbsp;hospodaří.“ To&nbsp;ji&nbsp;velmi zaujalo. „Než vám seženu drožku, neprohlédla byste si&nbsp;laskavě mou malou domácnost, a&nbsp;dovolila byste mi, abych vám věnoval lahvičku růžového oleje, o&nbsp;němž jsem vám vyprávěl ve&nbsp;vlaku? Na&nbsp;památku.“ „Mileráda. Mládenecký byt jsem jaktěživa neviděla,“ zasmála se&nbsp;guvernantka.</span></p>
          <p class="chunk" data-nb-ref-number="22" data-nb-words="310" data-nb-chars="1746"><span class="idea" data-nb-ref-number="22" id="idea22" data-nb-words="310" data-nb-chars="1746">Na&nbsp;chodbě byla úplná tma. „Ach, má&nbsp;hospodyně mi&nbsp;asi šla koupit kuře. Hned to&nbsp;bude.“ Otevřel dveře a&nbsp;pustil ji&nbsp;napřed. Drobet plaše, ale zvědavě vešla do&nbsp;divného pokoje. Nevěděla, co&nbsp;má&nbsp;říci. Hezký nebyl. Byl po&nbsp;jedné stránce ošklivý&nbsp;– ale přitom úpravný a&nbsp;pro takového starce, zdálo se&nbsp;jí, velmi útulný. „No, copak mu&nbsp;říkáte?“ Poklekl a&nbsp;vyňal z&nbsp;kredence okrouhlý podnos s&nbsp;dvěma růžovými sklenicemi a&nbsp;štíhlou růžovou lahví. „Za ním jsou ještě dvě ložničky,“ řekl rozjařeně, „a kuchyně. Stačí, co?“ „Ó, to&nbsp;úplně stačí.“ „A&nbsp;kdybyste se&nbsp;někdy octla v&nbsp;Mnichově a&nbsp;chtěla tu&nbsp;nějaký den pobýt&nbsp;– máte tu&nbsp;vždycky pro sebe hnízdečko&nbsp;– kuřecí křidýlko se&nbsp;salátem a&nbsp;starouška, který vás, milá slečinko, ještě mnohokrát milerád pohostí!“ Vyňal zátku z&nbsp;láhve a&nbsp;nalil do&nbsp;obou růžových sklenic vína. Ruka se&nbsp;mu&nbsp;třásla a&nbsp;víno se&nbsp;rozlilo po&nbsp;podnose. V&nbsp;pokoji bylo tichoučko. Guvernantka pronesla: „Už bych měla, myslím, jít.“ „Ale než odejdete, vypijte laskavě se&nbsp;mnou skleničku vína&nbsp;– jenom jednu!“ řekl stařec. „Ne, to&nbsp;rozhodně ne. Já&nbsp;víno vůbec nepiji. Já&nbsp;– já&nbsp;jsem totiž slíbila, že&nbsp;se&nbsp;vína a&nbsp;jiných takových nápojů ani nedotknu.“ A&nbsp;třebas žebronil a&nbsp;jí se&nbsp;zdálo, že&nbsp;je&nbsp;to&nbsp;od&nbsp;ní&nbsp;hrozně neslušné, zvlášť když si&nbsp;to&nbsp;zřejmě tolik bere k&nbsp;srdci, nedala si&nbsp;říci. „Prosím pěkně, ne.“ „Tak se&nbsp;tedy laskavě posaďte na&nbsp;pět minut na&nbsp;pohovku a&nbsp;dovolte, abych se&nbsp;napil na&nbsp;vaše zdraví.“ Guvernantka usedla na&nbsp;krajíček červeného plyšového otomanu a&nbsp;on se&nbsp;posadil vedle ní&nbsp;a&nbsp;jedním douškem vypil víno na&nbsp;její zdraví. „Byla jste dnes opravdu šťastna?“ otázal se&nbsp;jí&nbsp;stařec a&nbsp;přitočil se&nbsp;tak zblízka k&nbsp;ní, že&nbsp;cítila, jak mu&nbsp;křečovitě škube koleno. Než mu&nbsp;mohla odpovědět, už&nbsp;ji&nbsp;držel za&nbsp;ruce. „A&nbsp;dáte mi, prosím, hubičku, než odejdete?“ zeptal se&nbsp;jí&nbsp;a&nbsp;přitáhl ji&nbsp;ještě úže k&nbsp;sobě.</span></p>
          <p class="chunk" data-nb-ref-number="23" data-nb-words="115" data-nb-chars="642"><span class="idea" data-nb-ref-number="23" id="idea23" data-nb-words="115" data-nb-chars="642">Je&nbsp;to&nbsp;sen! To&nbsp;není pravda. To&nbsp;už&nbsp;není ten dřívější stařec. Ach, hrůza! Guvernantka naň zírala všechna poděšena. „Ne, ne, ne,“ jektala a&nbsp;vydírala se&nbsp;mu&nbsp;z&nbsp;rukou. „Jednu hubičku. Hubičku. Copak je&nbsp;to? Jenom hubičku, milá slečinko. Hubičku.“ Natahoval k&nbsp;ní obličej a&nbsp;na rtech měl necudný úsměv; a&nbsp;jak mu&nbsp;svítila přes brejle modrá očka! „Za nic ne&nbsp;– za&nbsp;nic ne. Jak můžete být takový!“ Vymrštila se, ale on&nbsp;ji&nbsp;pevně držel ke&nbsp;zdi a&nbsp;mačkal ji&nbsp;celým svým tuhým starým tělem a&nbsp;škubajícím kolenem, a&nbsp;třebaže kroutila všecka bez sebe hlavou na&nbsp;obě strany, přece ji&nbsp;políbil na&nbsp;ústa. Na&nbsp;ústa! Kde ji&nbsp;dosud kromě nejbližších příbuzných živá duše nepolíbila…</span></p>
          <p class="chunk" data-nb-ref-number="24" data-nb-words="128" data-nb-chars="823"><span class="idea" data-nb-ref-number="24" id="idea24" data-nb-words="128" data-nb-chars="823">Utíkala a&nbsp;utíkala po&nbsp;ulici, až&nbsp;přišla na&nbsp;širokou třídu s&nbsp;tramvajemi, kde stál uprostřed jako automat strážník. „Chtěla bych tramvají na&nbsp;Hauptbahnof,“ štkala guvernantka. „Fräulein?“ Zalomila před ním rukama. „Hauptbahnhof. Támhle&nbsp;– támhle je&nbsp;zrovna jedna,“ a&nbsp;zatím co&nbsp;se&nbsp;za&nbsp;ní&nbsp;zkoprněle díval, dívka s&nbsp;kloboukem na&nbsp;stranu, plačící bez kapesníku, vyskočila do&nbsp;tramvaje&nbsp;– a&nbsp;neviděla, jak se&nbsp;průvodčí zamračil, a&nbsp;neslyšela, jak o&nbsp;ní nějaká hochwohlgebildete Dame<sup id="fnref:17"><a href="#fn:17" class="footnote-ref" role="doc-noteref">17</a></sup> hovoří se&nbsp;svou pohoršenou známou. Vrávorala a&nbsp;usedavě plakala, naříkala a&nbsp;tiskla si&nbsp;ruce na&nbsp;ústa. „Ona byla u&nbsp;zubaře,“ vypískla tlustá stařena, tak prostoduchá, že&nbsp;nebyla ani schopna zlomyslnosti. „Na, sagen Sie mal,<sup id="fnref:18"><a href="#fn:18" class="footnote-ref" role="doc-noteref">18</a></sup> takové bolení zubů! Vždyť jí&nbsp;chudince nezůstal ani zub v&nbsp;ústech.“ A&nbsp;tramvaj zatím uháněla a&nbsp;řinčela světem plným starců se&nbsp;škubajícími koleny.</span></p>
        </section>
        <section>
          <p class="chunk" data-nb-ref-number="25" data-nb-words="223" data-nb-chars="1248"><span class="idea" data-nb-ref-number="25" id="idea25" data-nb-words="223" data-nb-chars="1248">Když se&nbsp;guvernantka dostala do&nbsp;vestibulu hotelu Grunewald, stál u&nbsp;stolu týž pikolík, který přišel ráno do&nbsp;jejího pokoje, a&nbsp;utíral plný podnos sklenic. Při pohledu na&nbsp;guvernantku jako by&nbsp;ho&nbsp;zaplavilo záhadné radostné uspokojení. Nemohl se&nbsp;její otázky ani dočkat; odpovídal zčerstva a&nbsp;úslužně: „Ano, Fräulein, ta&nbsp;dáma tu&nbsp;byla. Řekl jsem jí, že&nbsp;jste sem přijela, ale hned zase jste s&nbsp;nějakým pánem odešla. Ptala se&nbsp;mne, kdy se&nbsp;vrátíte&nbsp;– ale já&nbsp;jsem to&nbsp;ovšem nevěděl. Potom šla za&nbsp;ředitelem.“ Vzal se&nbsp;stolu sklenici, zdvihl ji&nbsp;proti světlu, přimhouřil jedno oko a&nbsp;podíval se&nbsp;na&nbsp;ni&nbsp;a&nbsp;jal se&nbsp;ji&nbsp;cípem zástěry utírat. „…?“ „Jak račte, Fräulein? Ach ne, Fräulein. Ředitel jí&nbsp;také nemohl říci nic&nbsp;– pranic.“ Zavrtěl hlavou a&nbsp;usmál se&nbsp;na&nbsp;vyleštěnou sklenici. „A&nbsp;kde je&nbsp;ta&nbsp;dáma?“ zeptala se&nbsp;guvernantka a&nbsp;roztřásla se&nbsp;tak prudce, že&nbsp;si&nbsp;musela přidržet na&nbsp;ústech kapesník. „Vím já?“ křikl pikolík, a&nbsp;jak se&nbsp;kolem ní&nbsp;skokem vrhl na&nbsp;nového zákazníka, bušilo mu&nbsp;srdce tak prudce do&nbsp;žeber, že&nbsp;se&nbsp;div nezachechtal. „Tu máš, tu&nbsp;máš!“ říkal si. „Dobře jí&nbsp;tak!“ Hodil si&nbsp;kufr nového hosta na&nbsp;záda&nbsp;– hop!&nbsp;– jako by&nbsp;byl obr a&nbsp;ten kufr pouhé pírko, a&nbsp;znovu se&nbsp;v&nbsp;duchu mazlil s&nbsp;guvernantčinými slovy: „Gehen Sie! Gehen Sie sofort. Bodejť! Bodejť!“ hulákal si&nbsp;sám pro sebe.</span></p>
          <hr>
        </section>
        <section class="footnotes" role="doc-endnotes">
          <hr>
          <ol>
            <li id="fn:1" role="doc-endnote" class="chunk" data-nb-ref-number="26" data-nb-words="7" data-nb-chars="35"><span class="idea" data-nb-ref-number="26" id="idea26" data-nb-words="7" data-nb-chars="35"><p>Jen pro dámy. (Fr.) <em>Pozn. překl.</em> <a href="#fnref:1" class="footnote-backref" role="doc-backlink">↩︎</a></p></span></li>
            <li id="fn:2" role="doc-endnote" class="chunk" data-nb-ref-number="27" data-nb-words="5" data-nb-chars="28"><span class="idea" data-nb-ref-number="27" id="idea27" data-nb-words="5" data-nb-chars="28"><p>Dobrá. (Fr.) <em>Pozn. překl</em>. <a href="#fnref:2" class="footnote-backref" role="doc-backlink">↩︎</a></p></span></li>
            <li id="fn:3" role="doc-endnote" class="chunk" data-nb-ref-number="28" data-nb-words="5" data-nb-chars="33"><span class="idea" data-nb-ref-number="28" id="idea28" data-nb-words="5" data-nb-chars="33"><p>Nastupovat. (Fr.) <em>Pozn. překl.</em> <a href="#fnref:3" class="footnote-backref" role="doc-backlink">↩︎</a></p></span></li>
            <li id="fn:4" role="doc-endnote" class="chunk" data-nb-ref-number="29" data-nb-words="6" data-nb-chars="35"><span class="idea" data-nb-ref-number="29" id="idea29" data-nb-words="6" data-nb-chars="35"><p>Děkuji, pane. (Fr.) <em>Pozn. překl</em>. <a href="#fnref:4" class="footnote-backref" role="doc-backlink">↩︎</a></p></span></li>
            <li id="fn:5" role="doc-endnote" class="chunk" data-nb-ref-number="30" data-nb-words="7" data-nb-chars="36"><span class="idea" data-nb-ref-number="30" id="idea30" data-nb-words="7" data-nb-chars="36"><p>Ráz, dva, tři. (Fr.) <em>Pozn. překl</em>. <a href="#fnref:5" class="footnote-backref" role="doc-backlink">↩︎</a></p></span></li>
            <li id="fn:6" role="doc-endnote" class="chunk" data-nb-ref-number="31" data-nb-words="9" data-nb-chars="56"><span class="idea" data-nb-ref-number="31" id="idea31" data-nb-words="9" data-nb-chars="56"><p>Ano, trochu, víc než francouzsky. (Něm.) <em>Pozn. překl.</em> <a href="#fnref:6" class="footnote-backref" role="doc-backlink">↩︎</a></p></span></li>
            <li id="fn:7" role="doc-endnote" class="chunk" data-nb-ref-number="32" data-nb-words="6" data-nb-chars="29"><span class="idea" data-nb-ref-number="32" id="idea32" data-nb-words="6" data-nb-chars="29"><p>A&nbsp;tak. (Něm.) <em>Pozn. překl.</em> <a href="#fnref:7" class="footnote-backref" role="doc-backlink">↩︎</a></p></span></li>
            <li id="fn:8" role="doc-endnote" class="chunk" data-nb-ref-number="33" data-nb-words="8" data-nb-chars="43"><span class="idea" data-nb-ref-number="33" id="idea33" data-nb-words="8" data-nb-chars="43"><p>Ano, je&nbsp;to&nbsp;tragédie. (Něm.) <em>Pozn. překl</em>. <a href="#fnref:8" class="footnote-backref" role="doc-backlink">↩︎</a></p></span></li>
            <li id="fn:9" role="doc-endnote" class="chunk" data-nb-ref-number="34" data-nb-words="26" data-nb-chars="156"><span class="idea" data-nb-ref-number="34" id="idea34" data-nb-words="26" data-nb-chars="156"><p>How do&nbsp;you do? Which is&nbsp;the way to&nbsp;Leicester Square? Poklona. Kudy se&nbsp;jde na&nbsp;Leicester Square? (Angl.; zkomoleně podle německé výslovnosti.) <em>Pozn. překl</em>. <a href="#fnref:9" class="footnote-backref" role="doc-backlink">↩︎</a></p></span></li>
            <li id="fn:10" role="doc-endnote" class="chunk" data-nb-ref-number="35" data-nb-words="6" data-nb-chars="38"><span class="idea" data-nb-ref-number="35" id="idea35" data-nb-words="6" data-nb-chars="38"><p>Děkuji, nechci. (Něm.) <em>Pozn. překl.</em> <a href="#fnref:10" class="footnote-backref" role="doc-backlink">↩︎</a></p></span></li>
            <li id="fn:11" role="doc-endnote" class="chunk" data-nb-ref-number="36" data-nb-words="5" data-nb-chars="29"><span class="idea" data-nb-ref-number="36" id="idea36" data-nb-words="5" data-nb-chars="29"><p>Kolik? (Něm.) <em>Pozn. překl.</em> <a href="#fnref:11" class="footnote-backref" role="doc-backlink">↩︎</a></p></span></li>
            <li id="fn:12" role="doc-endnote" class="chunk" data-nb-ref-number="37" data-nb-words="8" data-nb-chars="54"><span class="idea" data-nb-ref-number="37" id="idea37" data-nb-words="8" data-nb-chars="54"><p>Mockrát děkuji… jsou překrásné. (Něm.) <em>Pozn. překl</em>. <a href="#fnref:12" class="footnote-backref" role="doc-backlink">↩︎</a></p></span></li>
            <li id="fn:13" role="doc-endnote" class="chunk" data-nb-ref-number="38" data-nb-words="6" data-nb-chars="30"><span class="idea" data-nb-ref-number="38" id="idea38" data-nb-words="6" data-nb-chars="30"><p>Že&nbsp;ano? (Něm.) <em>Pozn. překl</em>. <a href="#fnref:13" class="footnote-backref" role="doc-backlink">↩︎</a></p></span></li>
            <li id="fn:14" role="doc-endnote" class="chunk" data-nb-ref-number="39" data-nb-words="7" data-nb-chars="39"><span class="idea" data-nb-ref-number="39" id="idea39" data-nb-words="7" data-nb-chars="39"><p>Pan vládní rada. (Něm.) <em>Pozn. překl</em>. <a href="#fnref:14" class="footnote-backref" role="doc-backlink">↩︎</a></p></span></li>
            <li id="fn:15" role="doc-endnote" class="chunk" data-nb-ref-number="40" data-nb-words="5" data-nb-chars="31"><span class="idea" data-nb-ref-number="40" id="idea40" data-nb-words="5" data-nb-chars="31"><p>Zajisté. (Něm.) <em>Pozn. překl</em>. <a href="#fnref:15" class="footnote-backref" role="doc-backlink">↩︎</a></p></span></li>
            <li id="fn:16" role="doc-endnote" class="chunk" data-nb-ref-number="41" data-nb-words="6" data-nb-chars="32"><span class="idea" data-nb-ref-number="41" id="idea41" data-nb-words="6" data-nb-chars="32"><p>Už&nbsp;jděte. (Něm.) <em>Pozn. překl</em>. <a href="#fnref:16" class="footnote-backref" role="doc-backlink">↩︎</a></p></span></li>
            <li id="fn:17" role="doc-endnote" class="chunk" data-nb-ref-number="42" data-nb-words="5" data-nb-chars="35"><span class="idea" data-nb-ref-number="42" id="idea42" data-nb-words="5" data-nb-chars="35"><p>Jemnostpaní. (Něm.) <em>Pozn. překl</em>. <a href="#fnref:17" class="footnote-backref" role="doc-backlink">↩︎</a></p></span></li>
            <li id="fn:18" role="doc-endnote" class="chunk" data-nb-ref-number="43" data-nb-words="6" data-nb-chars="32"><span class="idea" data-nb-ref-number="43" id="idea43" data-nb-words="6" data-nb-chars="32"><p>No&nbsp;tohle. (Něm.) <em>Pozn. překl.</em> <a href="#fnref:18" class="footnote-backref" role="doc-backlink">↩︎</a></p></span></li>
          </ol>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./blaho_a_jine_povidky_018.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-vfjOb68TYKwydbA6VoqNahs+Oae7h/iRCJb/5YZHc8w="></script>
  </body>
</html>